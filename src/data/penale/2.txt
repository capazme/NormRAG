                            PREFAZIONE.
                        ISTRUZIONI PER L’USO        Studiare il diritto penale è ben più che imparare i contenuti di un manuale.
Il manuale è uno strumento, non l’oggetto della conoscenza da acquisire. È un genere letterario la cui funzione eminentemente didattica non offusca, e caso mai accentua, esigenze di rigore concettuale, chiarezza espositiva e completezza informativa.
    Scrivere e riscrivere un manuale mette di fronte a limiti di conoscenza e di elaborazione di chi scrive, e anche della cultura dell’epoca. Qualsiasi scienza (non solo la così problematica scienza giuridica) procede pedetemtpim, mette piede su terreni nuovi ed incerti, avanza per prova ed errore.
    Un manuale di diritto penale deve offrire un’informazione di base sull’ordinamento oggetto di studio: nel nostro caso, il diritto penale italiano vigente, nel suo contingente assetto qui ed ora. Ma non può limitarsi a questo. Gli ordinamenti giuridici sono risposte storicamente contingenti a problemi di disciplina.
Per comprendere il senso delle risposte è necessario partire dai problemi.
    Ho ritenuto opportuno presentare (ovviamente a grandi linee) l’ordinamento penale italiano nel suo complicato trasformarsi dal codice Rocco ad oggi, con attenzione ai problemi posti dall’esperienza applicativa e dalla attuale situazione spirituale.
    I precetti penali riguardano tutti. Tutti i consociati sono tenuti all’osservanza.
Delitti, processi, risposte al delitto sono aspetti (ahimè) significativi della società in cui viviamo. Il diritto penale interessa tutti, non solo gli operatori professionali del mondo penalistico. Il diritto penale non è una materia semplice. Il suo studio chiede attenzione, forse un impegno faticoso; presuppone il livello di cultura (non solo giuridica) che dovrebbe avere un buon studente universitario già introdotto nel mondo e nel linguaggio del diritto. Per tentare di rendere appetibile questo studio, con l’impegno ch’esso richiede, non v’è altra strada che mostrare l’importanza delle sfide poste dai problemi dei delitti e delle pene, del proibire e punire. Sono problemi che riguardano la vita e la convivenza di tutti noi.
XXVIII                            Prefazione. Istruzioni per l’uso       Agli studenti è dovuta un’informazione completa secondo standard tradizionali; ma anche una particolare attenzione ai temi e problemi più importanti.
Occorre cercare un ragionevole equilibrio, evidenziando l’essenziale ed evitando il troppo e il vano. Il testo presentato ai lettori, nel succedersi delle edizioni, è il risultato (non sta all’autore dire se e quanto riuscito) di un lavoro di affinamento progressivo.
    Vengo alle istruzioni per l’uso. L’obiettivo dello studio è comprendere il senso degli istituti dell’ordinamento penale. Non serve mandare a memoria formule scolastiche.
    È essenziale acquisire una buona capacità di consultazione del codice penale e dei testi normativi in genere. L’operatore giuridico deve saper cercare e riuscire a trovare rapidamente le norme che di volta in volta interessano, senza imparare a memoria articoli e numeri di articolo, e possibilmente senza andare a frugare nell’indice. Per gli studenti alle prime armi è una pratica insostituibile consultare assiduamente il codice per impararne la struttura: la partizione delle materie, la collocazione degli argomenti.
    Il nostro studio è, in parte, un apprendimento di linguaggi: il linguaggio del legislatore, il linguaggio della scienza giuridica. L’impegno preliminare di apprendimento di linguaggi e concetti può risultare faticoso e poco gratificante; lo studente potrà coglierne ed apprezzarne il valore quando si troverà di fronte a problemi di sostanza, relativi ai principi e alle concrete scelte di disciplina.
    I manuali sono ovviamente scritti per essere letti. Altrettanto ovviamente, non tutto ciò che è in essi contenuto ha uguale importanza. L’informazione dovuta da un manuale è più ampia di quella che sia ragionevole assimilare a fondo. Sta all’intelligenza del lettore riconoscere ciò che è più o meno importante (per gli studenti alle prime armi la selezione di ciò che è importante sarà facilitata dalla frequenza alle lezioni).
     I temi del delitto e della pena hanno significativi riflessi nelle più diverse produzioni culturali della nostra civiltà, dalla letteratura alla filosofia alle arti. Il ‘penale’ ha che fare con il problema del male, e delle risposte delle società degli uomini di fronte a ciò che ritengono essere il male; il diritto penale è prodotto e specchio significativo del modo di essere e dei valori della società che lo esprime.
    Chi abbia uno spiccato interesse per il penale, e non si accontenti d’uno studio manualistico, troverà abbondante materia nei mass media, specchio (talora deformante) della rilevanza che problemi di criminalità e di giustizia penale hanno assunto nel nostro paese. Troverà elementi di riflessione nella letteratura, soprattutto nella grande letteratura: nelle tragedie della Grecia classica la messa in scena delle origini del problema penale; in Dante una grandiosa concezione                          Prefazione. Istruzioni per l’uso                      XXIX  della giustizia retributiva; in Manzoni uno sguardo tagliente su problemi di protezione legale e di giustizia, visti dalla parte degli umili.
    Citazioni da opere della grande cultura, introdotte in questo manuale, vorrebbero essere spunti di riflessione su profili che legano il mondo del diritto a temi e problemi fondamentali della nostra civiltà, ben oltre il profilo tecnicogiuridico.
    Da un bravo studente ci si attende uno studio con atteggiamento critico, non puramente passivo: una interrogazione dei testi aperta a nuove conoscenze e a nuovi argomenti, fatta con indipendenza di giudizio.
    In una pagina di Goethe che può valere come splendida, ironica introduzione agli studi universitari, Mefistofele (il diavolo, travestito da Faust) all’aspirante allievo che vorrebbe studiare teologia dà questo suggerimento: “la cosa migliore è che seguiate le lezioni di un solo docente e che giuriate sulla parola del Maestro.
In tutto e per tutto, tenetevi alle parole! Allora arriverete, attraverso la porta sicura, al tempio della certezza” (Faust, trad. it. di G.V. Amoretti).
    Jurare in verba magistri è una tentazione diabolica: questo ha inteso dire il grande poeta della modernità. I maestri vanno ascoltati con intelligenza, non riecheggiati alla lettera; i migliori allievi sono quelli che sapranno andare oltre.
XXX   Prefazione. Istruzioni per l’uso       PARTE I IL PROBLEMA PENALE 2   Il problema penale                                             Introduzione                                             3                                               CAPITOLO 1                                    INTRODUZIONE                                                        Acrius ex ira quod enim se quisque parabat                                                    ulcisci quam nunc concessumst legibus aequis,                                              hanc od rem est homines pertaesum vi colere aevom.
                                                    Inde metus maculat poenarum praemia vitae.
                                                          (LUCREZIO, De rerum natura, V, 1148 s.) 1                                                                       Per me si va ne la città dolente                                                                              (DANTE, Inferno, III, 1)    SOMMARIO: 1. L’oggetto di studio: il problema penale. – 2. Il diritto penale come modo di di   sciplina. – 3. La struttura degli ordinamenti penali. – 4. La scienza giuridica penale. – 5.
   Scienza giuridica e saperi sul mondo. – 6. Diritto e morale. – 7. Il problema della legittima   zione del diritto penale.
    1. L’oggetto di studio: il problema penale.
     Alla domanda che cos’è il diritto penale (o diritto criminale) una persona colta risponderebbe che è il settore dell’ordinamento giuridico che si occupa dei delitti e delle pene: di fatti (definiti delitti o crimini) che costituiscono gravi forme di aggressione a diritti o interessi dei singoli o della collettività, e della reazione (la pena) prevista per gli autori di delitti, caratterizzata da contenuti afflittivi anche molto pesanti.
    La finalità primaria del diritto criminale/penale è l’osservanza dei precetti.
La maggior parte sono divieti: non uccidere, non rubare, ecc.
     Si definisce norma penale una norma che può essere ricostruita secondo il      1      “Poiché ognuno nell’ira s’apprestava a vendetta / più crudele di quella che ora concedono le giuste leggi, / per questo agli uomini venne a tedio il vivere una vita di violenza. / Da allora il timore delle pene guasta i piaceri della vita” (traduzione di Giancotti).
4                                Il problema penale   seguente schema. La prima parte consiste in un precetto: un divieto di realizzare un dato fatto (non uccidere, non rubare, e simili), o, più raramente, un comando di fare qualcosa (per es.: se ti imbatti in una persona in pericolo, devi prestare soccorso). La seconda parte indica la sanzione minacciata dalla legge per il caso di violazione del precetto.
   Negli ordinamenti giuridici positivi le due parti (precetto e sanzione) possono essere previste in un’unica disposizione di legge (come di solito fanno i codici penali), oppure in più disposizioni fra loro collegate (come spesso avviene in leggi speciali in cui la sanzione penale è prevista ‘a chiusura’ di discipline amministrative).
     Si definisce reato il tipo di fatto cui la norma ricollega la minaccia di pena. Nei codici moderni il precetto è usualmente formulato come descrizione del fatto previsto come reato, usando il modo indicativo (‘chi cagiona la morte di un uomo è punito con la pena di …’) invece dell’imperativo (‘non uccidere’).
    L’ordinamento penale positivo comprende una serie più o meno ampia di figure o fattispecie di reato, descritte in via generale e astratta da una norma penale: omicidio, furto, e così via. Nell’uso corrente il termine ‘reato’ viene usato sia in relazione alla fattispecie astratta o tipo di reato (per es., diciamo che il codice penale italiano descrive nell’art. 624 la fattispecie tipica di furto), sia in relazione ad un fatto concreto corrispondente alla fattispecie legale.
    La definizione di reato è puramente formale, nel senso che non dice nulla su requisiti o elementi o contenuti del reato. Dà la regola d’uso del concetto di reato, ed in ciò sta la sua utilità.
    Nel linguaggio dei giuristi sono usate formule riassuntive che indicano contenuti o requisiti generali del fatto punibile. Le più diffuse sono quelle che definiscono il reato (quanto a struttura) come fatto tipico, antigiuridico e colpevole, oppure (avendo riguardo alla funzione del diritto penale) come offesa di un bene giuridico. Proposizioni di questo tipo non indicano la regola d’uso del termine ‘reato’, ma riassumono in una formula sintetica i requisiti che una condotta deve presentare, per potere essere qualificata come reato secondo un dato sistema o modello normativo.
    La definizione della norma penale presuppone un concetto contenutistico di pena (sanzione affittiva non risarcitoria), e il collegamento con un precetto relativo a fatti dell’uomo. Questa definizione taglia fuori l’ipotesi che una pena possa essere inflitta per decisione arbitraria di una autorità, e l’ipotesi che i presupposti legali della pena possano essere qualcosa d’altro dalla violazione                                        Introduzione                                       5  di un precetto. Tali ipotesi, si noti, non sono impensabili, ma sarebbero inaccettabili entro la nostra civiltà del diritto.
     La filosofia politica moderna inquadra il problema penale fra i problemi della formazione di ordinamenti statuali. Per uscire da uno stato di guerra di tutti contro tutti, dalla libertà selvaggia dell’originario e immaginario ‘stato di natura’, gli uomini accettano di sottomettersi, in condizioni di parità, ad un potere sovrano cui viene conferito il monopolio della forza ed il potere di porre ed attuare le leggi che tutti sono tenuti a rispettare 2. Covenants, without sword, are but words: gli accordi, senza il sostegno della spada, sono solo parole. Con la minaccia di pene si intende legare gli uomini all’osservanza dei patti e delle leggi da cui dipende la possibilità di una convivenza sicura. La giustizia punitiva viene spontaneamente sentita come la giustizia per eccellenza, che tiene in una mano la bilancia, e nell’altra la spada.
     Come epigrafe di questo libro dedicato al problema penale sono stati scelti alcuni versi di un grande poeta ‘laico’ dell’antichità, che anticipano temi della filosofia politica moderna: il diritto nasce come alternativa a una vita vissuta ‘con violenza’, in uno stato di libertà selvaggia in cui si susseguono offese e vendette fuori d’ogni regola. L’esito è irrimediabilmente ambiguo: la dolcezza della vita resta macchiata dal timore delle pene. Violenza, paura e sofferenza, che il diritto punitivo intende combattere, sono anche sue caratteristiche intrinseche.
    Il mondo delle pene è città dolente, come il sommo poeta della cristianità immagina scritto sulla porta dell’inferno. Vi fa seguire un riferimento alla giustizia (“Giustizia mosse il mio alto fattore”), che, applicato a istituzioni umane, a pratiche punitive di uomini ovviamente fallibili, suonerebbe retorico. La certezza del proprio valore di giustizia caratterizza la rappresentazione di una giustizia che trascende la dimensione umana.
    La giustizia nelle società di uomini è un problema sempre aperto, non un postulato da cui partire. Di fatto, nella storia antica e moderna, precetti penali e pratiche punitive sono stati e sono molto spesso produzione non di giustizia, ma di ingiustizie.
   Un sistema penale positivo non nasce nel vuoto, ma dentro una realtà che lo condiziona in vario modo: con i problemi che pone, con gli strumenti che    2     HOBBES, Leviathan, 1668; in edizione italiana, Milano, 2004. Citazioni seguenti dal cap.
XVII, § 1.
6                                        Il problema penale   offre. I problemi di disciplina riguardano l’agire umano, e in particolare l’agire ‘offensivo’: problemi non dipendenti dal legislatore, cui il legislatore dà le sue risposte. Lo studio di un ordinamento penale positivo è lo studio di una ‘risposta locale’ 3, storicamente determinata, al problema dei delitti e delle pene.
    Uno studio serio del diritto dovrebbe evitare che, come è stato criticamente osservato 4, crescano “generazioni di studiosi di norme, non di problemi”.
Cercheremo di essere, innanzi tutto, studiosi di problemi: problemi di organizzazione e disciplina dell’umana convivenza, cui le istituzioni penali si propongono come possibile risposta.
  2. Il diritto penale come modo di disciplina.
     Il criterio adottato per definire il diritto penale è diverso da quello adottato per le altre grandi partizioni dell’ordinamento giuridico. Il diritto civile, il diritto processuale, il diritto amministrativo e le loro partizioni sono definiti avendo riguardo a campi di materia che ne costituiscono l’oggetto di disciplina. Non così il diritto penale: qualsiasi campo di materia diviene materia penale, quando per la sua disciplina sia fatto ricorso (non necessariamente in via esclusiva) alla sanzione ‘pena’. Il rapporto fra il diritto penale e le altre grandi partizioni dell’ordinamento giuridico non è di separazione netta di campi di materia, ma lascia spazio a sovrapposizioni e interferenze.
    Come settore dell’ordinamento giuridico, il diritto penale si definisce in relazione a un particolare modo di disciplina: la previsione di un particolare tipo di sanzione – la pena – quale conseguenza normativamente collegata al verificarsi di determinati fatti.
    Di fatto, gli ordinamenti penali presentano un nucleo centrale abbastanza stabile: dal delitto per eccellenza, l’omicidio, al delitto più diffuso, il furto, ad altri gravi fatti di trasgressione del principio generale neminem laedere (non arrecare offese ad altri). Delitti naturali, si suole dire.
    Per mettere a fuoco i caratteri e i problemi specifici della sanzione penale, è utile un confronto con il sistema della responsabilità civile. Dal fatto illecito produttivo di danno scaturisce un obbligo di risarcimento, finalizzato a ricostituire nel patrimonio       3         G.P. FLETCHER, Grammatica del diritto penale, trad. it., Bologna, 2004, p. 16.
    4         F. STELLA, Giustizia e modernità, Milano, 2001, p. 45.
                                     Introduzione                                    7  del danneggiato un equivalente del danno subito (quanto meno per approssimazione). La richiesta di risarcimento è attivata dall’interessato, eventualmente anche con azione giudiziaria civile; il rapporto resta comunque nell’ambito dell’autonomia privata.
    Chi subisca una sanzione risarcitoria la sentirà come un male, piccolo o grande. Ma la sanzione risarcitoria civilistica non è una pena in senso giuridico. La sanzione che si suole definire penale è un tipo di sanzione il cui contenuto afflittivo – di incidenza su diritti del destinatario della sanzione – non ha quella natura e funzione risarcitoria, funzionale a interessi privati, che caratterizza le sanzioni civili.
     La pena si caratterizza, in prima approssimazione, come sanzione di contenuto afflittivo non risarcitorio. Un contenuto afflittivo che può attingere livelli elevatissimi, come si conviene a sanzioni previste in relazione ai più gravi fatti d’aggressione a diritti o interessi individuali e collettivi. La storia del diritto penale è profondamente segnata dalla pena di morte, da pene corporali e pene ‘infamanti’. Negli ordinamenti moderni ha acquisito un ruolo dominante la pena detentiva: l’istituzione penale tipica del mondo moderno è il carcere. Troviamo inoltre pene pecuniarie, consistenti nel pagamento di una somma di denaro, sanzioni interdittive (divieti di svolgere date attività), e anche altri tipi di sanzione.
  3. La struttura degli ordinamenti penali.
    Negli ordinamenti penali moderni possiamo distinguere due tipologie fondamentali di norme: norme che esprimono principi generali e istituti comuni a tutti i reati, o a categorie più o meno ampie (c.d. parte generale), e norme che pongono precetti e sanzioni penali (c.d. parte speciale).
   Il catalogo dei reati e delle pene (c.d. parte speciale) si compone di un nucleo centrale, che negli ordinamenti moderni è contenuto nel codice penale, e di una serie aperta, potenzialmente indefinita, di norme contenute in leggi speciali, in genere a chiusura di discipline non esclusivamente penalistiche.
   La parte generale rappresenta uno sviluppo moderno, frutto di riflessioni sulle condizioni di base della responsabilità personale e su possibili modelli di disciplina: nasce da un’elaborazione teorica che ha reso possibile l’individuazione e la codificazione di regole generali. La codificazione di una parte generale costituisce il pendant normativo della moderna teoria generale del reato.
   La parte generale è la testa dell’organismo del quale le norme precettive e 8                                     Il problema penale   sanzionatorie costituiscono il corpo. È materia propria del codice penale, ed oggetto privilegiato dell’elaborazione dottrinale. Vi fanno parte i principi relativi alle fonti del diritto penale (principio di legalità); modelli generali di ascrizione della responsabilità personale (principi generali sul fatto di reato, cause di giustificazione, istituti della colpevolezza); modelli di riposta al reato (sistema delle sanzioni).
     Il diritto penale di ordinamenti evoluti è composto sia della parte generale che della parte speciale; essenziali ad ugual titolo, con funzioni complementari, in un rapporto di integrazione necessaria. La stessa distinzione fra parte generale e parte speciale è una distinzione di massima, che non esclude interrelazioni, intrecci, rinvii reciproci.
  4. La scienza giuridica penale.
     Come tutte le scienze, la scienza giuridica penale è un’impresa conoscitiva.
Si colloca nell’orizzonte della libertà della scienza. Testi normativi e prassi applicative fanno parte del suo oggetto, ma la scienza giuridica non si identifica con il suo oggetto.
    Il lavoro di costruzione di concetti e teorie, finalizzato alla conoscenza sistematica dell’ordinamento giuridico, viene tradizionalmente definito dogmatica. Questo termine non appartiene al linguaggio delle scienze moderne: fa pensare a un lavoro riguardante ‘dogmi’, evoca pretese di verità e indiscutibilità. Che cosa, in concreto, fa il giurista quando dice di occuparsi di dogmatica?
    Come tutte le scienze, la scienza giuridica penale mette a punto il proprio linguaggio e apparato concettuale in funzione di propri interessi di conoscenza, di esperienze acquisite, di tradizioni condivise 5. Il linguaggio delle norme di ordinamenti positivi è oggetto della scienza; il linguaggio della scienza lo costruisce la scienza, a partire dal linguaggio comune e dal linguaggio legislativo, in vista dei suoi possibili scopi: parlare di norme, ‘interpretare’ le norme dell’ordinamento oggetto di studio, formulare concetti e teorie relative al diritto, elaborare proposte di riforma.
    Secondo un’impostazione corrente, i concetti della ‘dogmatica’ dovrebbero essere costruiti in chiave finalistica o ‘teleologica’ 6, in raccordo con gli scopi di tutela del diritto penale. È opportuno distinguere fra il finalismo degli      5      Interessano anche la scena giuridica le considerazioni di G. SARTORI, Logica, metodo e linguaggio nelle scienze sociali, Bologna, 2011, p. 91 s.
   6      C. ROXIN, Kriminalpolitik und Strafrechtssystem, Berlin, 1970.
                                           Introduzione                                             9  istituti e dei principi del diritto penale, e il finalismo dei concetti della teoria giuridica.
    Gli istituti e i principi di un ordinamento normativo dicono qualcosa sul dover essere secondo l’ordinamento cui appartengono (o secondo una concezione ideale che aspira a tradursi in ordinamento positivo).
    I concetti della teoria giuridica servono (anche) a formulare principi normativi, ma in quanto concetti hanno una funzione che non è normativa. I concetti teorici della teoria generale (per es. reato, tipicità, antigiuridicità, colpevolezza) sono costruiti dalla scienza giuridica come pezzi elementari del linguaggio giuridico. Come le altre scienze, anche la scienza giuridica costruisce il proprio linguaggio tecnico ponendo definizioni o regole d’uso dei termini introdotti. I concetti e i modelli teorici non hanno la funzione di rispecchiare una pretesa ‘essenza’ o (come talvolta si continua a dire) ‘natura dogmatica’ di questo o quell’istituto. Servono all’inquadramento e alla discussione dei problemi rilevanti per il diritto penale, e alla sistemazione concettuale di soluzioni normative (buone o meno buone) storicamente date o prospettate.
    Il carattere (relativamente) convenzionale dei modelli ‘dogmatici’ è stato da tempo evidenziato anche nella letteratura penalistica 7. La scienza giuridica (come qualsiasi scienza) in via di principio è autonoma nella costruzione del proprio linguaggio teorico. Una teoria giuridica che aspiri ad essere ‘generale’ ha bisogno di strumenti concettuali che abbiano un fondamento e un significato non dipendenti da contingenti dati normativi, e che proprio perciò consentano di parlare dei dati normativi (il linguaggio del legislatore) e degli aspetti della realtà rilevanti per le scelte normative.
     Questioni di verità si pongono non per i concetti isolatamente considerati, ma per le proposizioni in cui vengono usati per parlare del mondo, compreso il mondo delle norme giuridiche 8. Il linguaggio giuridico può adempiere alla sua funzione di strumento del lavoro dei giuristi, in quanto è un prodotto di un patrimonio culturale storicamente formato, che incorpora per così dire un sapere acquisito attorno al diritto, fatto di esperienze, riflessioni e tentativi di soluzione di problemi normativi, in un       7       Cfr. per es. B. PETROCELLI, Riesame degli elementi del reato, in Riv. it. dir. proc. pen., 1963, p. 339.
    Riesame, cit., p. 338, a proposito della tripartizione degli elementi del reato: “La tripartizione (come del resto ogni partizione analitica) ha un valore del tutto convenzionale, e la sua funzione ha carattere meramente strumentale … ausilio, non fonte della interpretazione”.
    8       Cfr. K.R. POPPER, Scienza e filosofia, Torino, 1969, p. 55: problemi di verità si pongono per le teorie scientifiche, non per le parole; “le parole sono importanti soltanto come strumenti per la formulazione delle teorie”.
10                                       Il problema penale  orizzonte più ampio di quello di singoli ordinamenti positivi. Molte questioni controverse sui concetti della dogmatica possono essere utilmente reinterpretate (e sdrammatizzate) come questioni relative alla costruzione del linguaggio scientifico, e non questioni ‘di verità’.
    Possiamo continuare a chiamare ‘dogmatica’ il lavoro di elaborazione di concetti e di modelli teorici? L’approccio della scienza moderna è giusto il contrario di un modello ‘dogmatico’: parte da problemi da risolvere, è consapevole del carattere convenzionale del linguaggio e della ‘discutibilità’ dei propri risultati. Se useremo talora il termine ‘dogmatica’, è per non distaccarci troppo dall’uso comune.
    Il rischio cui la dogmatica giuridica è esposta è di costruire sistemi di parole cui non corrispondano concetti significativi. È un rischio che attraversa anche altri campi di studio. È stato messo in rilievo nell’ironico suggerimento che Goethe, nel Faust, mette in bocca a Mefistofele nel dialogo con l’aspirante allievo, a proposito della teologia: “Attieniti alle parole ... proprio là, dove i concetti mancano, s’insinua al momento opportuno una parola. Con le parole si può discutere, si può costruire un sistema, alle parole si può credere”. L’illuminista Goethe esprime qui una critica radicale verso qualsiasi ‘scienza’ (potrebbe essere una dogmatica giuridica concettualistica) che si risolva in costruzioni puramente verbali, presentate come fossero verità importanti.
     Sulla base delle norme dell’ordinamento oggetto di studio, il giurista cerca di ricostruire la struttura e i principi del sistema. L’interpretazione e la conoscenza ‘sistematica’ di un dato ordinamento è un aspetto fondamentale del lavoro del giurista. Ma l’elaborazione concettuale del diritto positivo non esaurisce il lavoro della scienza giuridica, così come di fatto è praticato. Il campo dei problemi che interessano la scienza giuridica penale non è delimitato dall’orizzonte di questo o quell’ordinamento positivo, ma comprende qualsiasi problema relativo alla formazione, alla comprensione, all’applicazione di ordinamenti penali 9.
   In quanto rivolta alla conoscenza di ordinamenti giuridici positivi, la scienza giuridica aspira a una conoscenza non dipendente da scelte di valore.
È un obiettivo problematico, come mostra la storia del diritto e della scienza giuridica. Il mondo del diritto è pregno di valori, il lavoro dei giuristi è fortemente impregnato di riferimenti a valori. E tuttavia, anche dentro un tale orizzonte, per una impresa che si definisce ‘scientifica’ è irrinunciabile cercar       9        “Se noi apriamo un trattato di diritto penale, di quelli che comunemente corrono sui banchi delle scuole o nelle aule giudiziarie, ci troviamo di fronte ad opere complesse, in cui il diritto positivo non appare come l’unico oggetto dell’indagine”. Vi ritroviamo “frequentemente teorie e principi che, pur essendo elaborati con riferimento a norme positive, cercano la loro validità al di fuori del diritto positivo”. P. NUVOLONE, I fini e i mezzi nella scienza del diritto penale, in Riv. it. dir.
pen., 1949, p. 43.
                                            Introduzione                                      11  di distinguere i problemi di conoscenza, le cui soluzioni sono sottoposte ai criteri di accettazione propri della scienza (in termini di verità o falsità), dai problemi di valore, le cui soluzioni appartengono alla sfera della politica del diritto.
    Scelte di valore e posizione di fini sono attività politica, nel senso più ampio e più nobile del termine. Sono scelte che riguardano il governo della polis, della comunità giuridicamente organizzata. La ricognizione dei valori e dei fini, cui un legislatore storico abbia inteso orientare le sue scelte, è un problema di conoscenza.
     Problemi di conoscenza e di razionalità si pongono anche in relazione ai nessi fra i fini perseguiti e gli strumenti adoperati dal diritto. La scienza giuridica è competente a domandarsi se gli strumenti normativi scelti dagli ordinamenti giuridici siano, o non siano, tecnicamente idonei a raggiungere i fini prescelti.
    Ulteriori problemi si pongono sul piano dei valori: è giustificato, o no, usare certi mezzi in vista di un certo fine?
    Fra scienza e politica del diritto penale vi è dunque un continuum di temi e problemi, con cui sia la scienza che la politica debbono comunque fare i conti.
    È oggetto della scienza giuridica anche la dimensione ‘politica’ del “porre il diritto”. “Il giurista, come tale, conosce non una, ma tutte le risoluzioni dei c.d.
più importanti problemi del diritto penale”, indipendentemente dalle personali preferenze 10. Cercheremo di studiare il problema penale come fatto di cultura, nel quale sono in gioco questioni fondamentali per la civiltà umana; e in quest’ottica studieremo il diritto penale italiano.
  5. Scienza giuridica e saperi sul mondo.
     L’immagine del mondo del giurista 11 si costruisce a partire dal mondo dell’esperienza quotidiana, del vivere e dell’agire degli uomini: il mondo della storia. La scienza del diritto, e l’applicazione del diritto, si inseriscono entro il quadro di conoscenze di razionalità e via via raggiunto dalle società umane.
     10         R. DELL’ANDRO, Il dibattito delle scuole penalistiche, in Arch. pen., 1958, p. 184.
   11         Testo classico K. ENGISCH, Vom Weltbild des Juristen, Heidelberg, 1965.
12                                    Il problema penale       Il mondo dei fatti che interessano il diritto è una realtà la cui conoscenza passa attraverso un sapere sul mondo (della natura e degli uomini) che va ricercato nell’orizzonte di civiltà, di razionalità e di conoscenze scientifiche (sulla natura e sull’uomo) di cui il diritto e la scienza giuridica sono parte. Le possibilità di conoscenza dei fatti, che il diritto si propone di regolare, passano per un sapere esterno al diritto. Viene in rilievo anche il sapere scientifico, quello delle scienze della natura. Nel mondo moderno la dimensione scientifica e tecnica è penetrata profondamente nella realtà sociale, e anche nel diritto.
    Chiamano in causa il sapere scientifico tutti i temi importanti della teoria generale del reato: causalità, idoneità, danno, pericolo, probabilità, prevedibilità, coscienza e volontà, infermità psichica, e simili.
     Possono essere oggetto di studio da parte di scienze empiriche, secondo i metodi propri di queste, anche i delitti, le pene, le istituzioni penali. La scienza empirica dei fatti che interessano il diritto penale va sotto il nome di criminologia: una scienza giovane, composita, il cui status e il cui patrimonio scientifico sono intrecciati con componenti ideologiche di vario segno 12. Nasce e si sviluppa nel clima culturale del positivismo filosofico ottocentesco. Nel secolo XX si è integrata nella sociologia, e ha ricevuto apporti importanti da pressoché tutte le scienze che si interessano dell’uomo.
    Nella definizione del proprio oggetto, la criminologia fa riferimento ai sistemi penali, ma in quanto scienza non è vincolata da valutazioni normative. L’ambito d’interesse della criminologia si è progressivamente allargato: dallo studio dei delitti e dei delinquenti, allo studio di comportamenti che, ancorché non definiti come delitti, presentano aspetti (dannosità, pericolosità, violazione di regole) che ne giustificano lo studio come comportamenti devianti; dallo studio delle cause della devianza (delle varie forme di devianza) allo studio della reazione sociale e istituzionale di fronte alla devianza.
  6. Diritto e morale.
    In quanto sistema di precetti che aspirano ad orientare i comportamenti e a fungere da criteri di valutazione di comportamenti dell’uomo, il diritto penale solleva, come e più degli altri settori del diritto, il problema dei rapporti fra diritto e morale. Questo problema si pone su piani diversi: come problema filosofico, come oggetto d’indagine storica, come problema rilevante per il diritto.
    Quando i giuristi parlano di rapporti fra diritto e morale, la morale è intesa “nel senso oggettivo di ordinamento morale delle azioni e dei rapporti umani, come insieme       12        Per un quadro d’insieme, presentato da uno studioso di formazione giuridica che si è particolarmente dedicato alla criminologia, G. FORTI, L’immane concretezza, cit.
                                          Introduzione                                          13  di valutazioni e di precetti morali” 13. La morale non è solo questo, ma questo è l’aspetto che più interessa i giuristi.
     Il positivismo giuridico postula la separazione del diritto dalla morale. È una distinzione concettuale (a livello di definizione) che fonda la possibilità logica di instaurare una relazione tra diritto e morale 14: consente di sottoporre il diritto positivo a un controllo critico in nome di valori che lo trascendono. Significa apertura a un pluralismo di valori etici e politici che possano legittimamente confrontarsi, con pari libertà e dignità. Per la civile convivenza il diritto può essere molto, ma non è tutto, e non è l’orizzonte ultimo dei valori.
     Autorevoli voci della filosofia e della scienza giuridica parlano un linguaggio diverso. Ronald Dworkin 15 difende la tesi della unità del valore.
Nel mondo penalistico italiano è stata sostenuta da Giuseppe Bettiol: “L’unità morale dell’uomo si risolve in una unicità di valutazione anche se in relazione ai rispettivi oggetti le attività umane si possono diversamente classificare”; “nulla è più estraneo al pensiero tradizionale che volere a tutti i costi dividere la vita pratica in tanti compartimenti stagni: morale, giuridico, economico, politico” 16.
    Può raccordarsi l’esigenza di unità morale dell’uomo con la distinzione concettuale fra diritto e morale? Sì, è possibile: la distinzione concettuale lascia aperto il problema dei contenuti e del rapporto fra i contenuti dei due diversi mondi normativi. L’idea dell’unità morale dell’uomo pone problemi ed esigenze di coerenza di valutazioni: “il rapporto fra morale e diritto conserva un valore fondante per il diritto penale: sia per separare che per unire queste due dimensioni” 17.
    Problemi di sostenibilità morale del diritto penale derivano dal carattere       13        B. PETROCELLI, Considerazioni sui rapporti fra diritto e morale, in Saggi di diritto penale, 1965, p. 175.
    14        A. BARATTA, Positivismo giuridico e scienza del diritto penale, Milano, 1966, p. 102. Cfr.
anche H.L.A. HART, Il positivismo e la separazione tra diritto e morale, in Contributi all’analisi del diritto, Milano, 1964, p. 107 s.; U. SCARPELLI, Cos’è il positivismo giuridico, Milano, 1965; N. BOBBIO, Giusnaturalismo e positivismo giuridico, Milano, 1965.
    15        R. DWORKIN, Giustizia per i ricci, Milano, 2013.
    16        G. BETTIOL, Il problema penale, Palermo, 1948, ripubblicato in Scritti giuridici, II, Padova, 1966, p. 620 s., p. 626.
    17        M. DONINI, An impossibile exchange? Prove di dialogo tra civil e common lawyers su legalità, morale e teoria del diritto, in Riv. it. dir. proc. pen., 2017, p. 34.
14                                     Il problema penale   specifico del diritto (non invece della morale) consistente nella disponibilità di strumenti di coercizione. Appunto il nesso fra diritto e forza fa del diritto un tentativo di soluzione del problema politico primario, il problema di assicurare protezione e sicurezza, condizioni di base della convivenza e di una possibile cooperazione. Il rapporto del diritto penale con la morale e con la politica è legato al mezzo specifico – il potere di coercizione – che caratterizza e definisce l’ordine giuridico.
     Come ha scritto uno dei grandi intellettuali della modernità, “è il mezzo specifico della violenza, semplicemente, come tale, messo a disposizione delle associazioni umane, quello che determina la particolarità di ogni problema etico della politica” 18. Ciò vale in particolare per il diritto penale, il settore dell’ordinamento giuridico che più d’ogni altro è caratterizzato dalla minaccia e dall’uso della coercizione, che rappresenta la più elementare (e più pervasiva) risposta ai problemi di sicurezza, che appare in grado di fornire alla legge morale forza coattiva e repressiva 19.
    La violenza insita nel proibire sotto minaccia di pena, e nel punire i trasgressori, ha bisogno di una legittimazione molto forte: il fine di tutela non necessariamente giustifica i mezzi (un qualsiasi mezzo). Nel penale è in gioco non la moralità tout court, ma, più specificamente, la moralità della coercizione, oltre che la sua razionalità tecnica 20.
    Etiche normative e diritto hanno un comune interessamento per problemi di valutazione della condotta umana, secondo criteri di liceità o illiceità obiettiva, colpevolezza o non colpevolezza soggettiva. Il mondo del diritto si costruisce iuxta propria principia, la separazione dalla morale è condizione della specifica eticità del diritto. Così inteso, il principio ‘laico’ della separazione del diritto dalla morale converge con istanze che sono proprie anche del giusnaturalismo: riconosce la possibilità e rilevanza di una morale critica, cioè di principi e criteri di valutazione che consentano di sottoporre a critica le istituzioni, le morali positive, gli ordinamenti giuridici 21.
         18       M. WEBER, La politica come professione (la citazione è dalla traduzione italiana in M. WEBER,Il lavoro intellettuale come professione, Torino, 1966, p. 115).
   19       F. CARRARA, Programma del corso di diritto criminale, rist., Bologna, 1993, p. 40.
   20       È per questo che il rapporto con l’etica si propone, per il diritto penale, in termini di problematicità accentuata: C. PEDRAZZI, Diritto penale, in Dig. pen., 1990, p. 645.
   21       H.L.A. HART, Diritto, morale e libertà, trad. it., Acireale, 1968.
                                           Introduzione                                           15  7. Il problema della legittimazione del diritto penale.
     La legittimazione del diritto di punire è sempre stata oggetto di discussione. Nella conformazione del diritto che definiamo criminale guardando ai precetti, e penale guardando alle sanzioni, è in gioco, con particolare intensità, il rapporto fra la sfera dei poteri statuali e la sfera dei diritti e libertà individuali.
    “La pena è arma a doppio taglio: intende essere strumento tutela di interessi o ‘beni giuridici’, la tutela è attuata attraverso la lesione di beni giuridici” 22.
    In un mondo morale nel quale è principio generale il divieto di danneggiare altri ingiustamente, la pena – in quanto inflizione di una sofferenza o privazione di diritti – pone un particolare problema di giustificazione del potere e dovere di punire.
    Due approcci fondamentali, variamente intrecciati nella storia della civiltà umana, si contendono il campo:     – l’idea della retribuzione: la sanzione penale deve realizzare una giusta retribuzione di un male commesso. Punitur quia peccatum est: la pena retributiva si vuole fondata su un’esigenza di giustizia assoluta (anche in senso etimologico: absoluta = sciolta da finalità ulteriori);     – l’idea della prevenzione: la previsione legislativa dei reati e delle pene, e l’applicazione di pene agli autori di reati, hanno una funzione di prevenzione di comportamenti ritenuti dannosi. Punitur ne peccetur: si minacciano e si applicano pene affinché in futuro non si commettano fatti illeciti. L’idea della prevenzione mediante il diritto penale prefigura istituzioni penali costruite secondo criteri di razionalità finalistica.
    In un senso puramente formale, la pena può sempre essere definita ‘retribuzione’ del reato, in quanto sua conseguenza giuridica. La c.d. teoria della retribuzione giuridica definisce il delitto come negazione del diritto, e la pena come negazione del delitto, e quindi riaffermazione del diritto 23.
Questa costruzione concettuale definisce i rapporti fra i concetti di diritto, delitto e pena, ma nulla dice sul problema sostanziale: a quali condizioni la ‘retribuzione’ giuridica mediante la pena può ritenersi giustificata?
    Le idee della ‘giusta’ retribuzione e della funzione preventiva – en     22        F. v. LISZT, Der Zweckgedanke im Strafrecht (1883), trad. it., La teoria dello scopo nel diritto penale, Milano, 1962; citazione da p. 46.
    23        G.W.F. HEGEL, Lineamenti di filosofia del diritto, Berlino, 1821, parr. 99-103.
16                            Il problema penale   trambe compatibili con lo schema formale della retribuzione giuridica – rappresentano due modi distinti di giustificazione del diritto penale. Sono concezioni che pretendono di dire qualcosa sul dover essere del diritto penale. Non sono, di per sé, tentativi di descrizione o di spiegazione storica delle istituzioni penali così come nei diversi tempi e luoghi si sono evolute.
   Nella storia delle istituzioni penali hanno agito e agiscono spinte molteplici. Non solo ideologie sulla pena, ma anche concezioni morali, conoscenze e teorie scientifiche, atteggiamenti emotivi, e soprattutto interessi politici.
                                         CAPITOLO 2              DIRITTO PENALE E SISTEMA POLITICO                                Là dove la forza non limita se stessa, nasce la violenza e il terrore,                                               e sopraggiunge da ultimo la fine, l’annientamento                                                                       dell’esistenza e dell’anima.
                                                                 (JASPERS, La questione della colpa)    SOMMARIO: 1. Il modello liberale del diritto penale. – 1.1. La necessità di difesa dei diritti. – 1.2.
   Il diritto penale, strumento e limite della politica criminale. – 1.3. Il diritto penale fra con   cezioni del male e concezioni della vita buona. – 1.4. Il principio dell’eguale rispetto. – 1.5.
   Problemi del diritto ingiusto. – 2. Diritto penale e giustizia penale. – 2.1. Il paradigma co   gnitivo del garantismo. – 2.2. La tensione fra garanzie liberali e finalismo repressivo. – 3.
   Rapporti fra il diritto penale e altri settori dell’ordinamento giuridico. – 4. Tendenze autori   tarie nel diritto penale.
    1. Il modello liberale del diritto penale.
 1.1. La necessità di difesa dei diritti.
    La dimensione politica del problema penale è stata colta con piena consapevolezza nel movimento intellettuale e politico che sta alle origini del moderno stato di diritto: l’illuminismo riformatore.
    Nel testo classico dell’illuminismo penale italiano (‘Dei delitti e delle pene’ di Cesare Beccaria, pubblicato per la prima volta nel 1764) la questione del ‘diritto di punire’ è ricollegata all’idea o metafora del contratto sociale. “Le leggi sono le condizioni, colle quali uomini indipendenti ed isolati si unirono in società, stanchi di vivere in continuo stato di guerra e di godere di una libertà resa inutile dall’incertezza di conservarla. Essi ne sacrificarono una parte per goderne il restante con sicurezza e tranquillità”. Sorge a questo punto il problema di come assicurare l’osservanza delle leggi: “Vi volevano dei motivi sensibili, che bastassero a distogliere il dispotico animo di ciascun uomo dal risommergere nel18                                          Il problema penale   l’antico caos le leggi della società. Questi motivi sensibili sono le pene stabilite contro agli infrattori delle leggi” 1.
    Il “diritto del sovrano di punire i delitti” viene fondato sulla “necessità di conservare il deposito della salute pubblica da usurpazioni particolari”. Di per sé, l’idea della necessità addita un vincolo di razionalità (economicità dei mezzi rispetto al fine) ma è neutra rispetto ai possibili oggetti e contenuti della disciplina. Rinvia a concezioni storicamente determinate su quali siano gli interessi che nelle diverse, concrete società vengano ritenuti meritevoli e bisognosi di ‘necessaria’ tutela; deve fare i conti con le possibilità tecniche disponibili per la tutela, e con valutazioni di congruenza fra i mezzi disponibili e i fini di tutela. Fin qui, siamo nel solco di una concezione strumentale, preventiva, del diritto penale, presente nel pensiero politico antico e moderno.
    Fine primario è l’osservanza di precetti ritenuti importanti (i più importanti) per la convivenza in una società bene ordinata. La minaccia legale di pene è strumentale al fine dell’osservanza dei precetti; gli apparati di giustizia si attivano là dove si ponga un problema di accertamento e di repressione di fatti contrari alla legge.
     Elemento nuovo, nel discorso di Beccaria, è il collegamento con una filosofia politica liberale. “Fu la necessità che costrinse gli uomini a cedere parte della propria libertà: è adunque certo che ciascuno non ve ne vuol mettere nel pubblico deposito che la minima porzione possibile, quella sola che basti ad indurre gli altri a difenderlo. L’aggregato di queste minime porzioni possibili forma il diritto di punire; tutto il di più è abuso, e non giustizia, è fatto, ma non già diritto” 2.
    Il criterio della stretta necessità acquista una sostanza liberale, in ragione di vincoli che dalla natura del contratto sociale derivano per la scelta sia dei mezzi sia dei fini di una convivenza fondata sui diritti e le libertà di ciascuno.
    Per gli illuministi le riflessioni sul diritto di punire non sono esercitazioni astratte, ma programmi concreti di superamento degli ordinamenti giuridici ancien régime, degli stati assoluti. Programmi di riforma del sistema dei delitti, eliminando incriminazioni incompatibili con un ordinamento giuridico ‘secolarizzato’, ‘illuminato’, aperto al riconoscimento di libertà politiche. Programmi di riforma delle sanzioni, con l’eliminazione di pene consistenti in supplizi fisici, o inutilmente severe.
        1          C. BECCARIA, Dei delitti e delle pene, §. 1.
     2          C. BECCARIA, op. cit., par. 2.
                                 Diritto penale e sistema politico                               19  1.2. Il diritto penale, strumento e limite della politica criminale.
    Finalizzato alla difesa del ‘deposito della salute pubblica’, il diritto penale è strumento di politica criminale, intesa come l’insieme delle valutazioni, delle attività e degli strumenti che lo Stato adotta nel definire e contrastare i fenomeni criminali 3. Il diritto penale definisce i crimini e appresta strumenti (pene ed eventuali altre misure) ritenuti utili e necessari per la lotta contro il delitto.
In questo senso è corretto parlare di primato della politica sul diritto penale: primato della valutazione politica relativa a bisogni e a strumenti di tutela 4.
    Secondo una celebre affermazione del fondatore della scuola moderna, Franz v. Liszt, il diritto penale è limite invalicabile della politica criminale 5.
Che senso ha considerare il diritto penale, allo stesso tempo, strumento necessario e limite invalicabile della politica criminale? Emerge qui una tensione di fondo fra finalità politiche diverse, tutte rilevanti per l’ordinamento giuridico.
    La politica del diritto penale non è semplicemente politica criminale, cioè costruzione di strumenti finalizzati alla lotta contro il delitto. Riguarda i rapporti fra individuo e società, fra libertà e autorità. Negli ordinamenti giuridici del nostro tempo, la dimensione politica generale del problema penale trova chiara espressione nella rilevanza costituzionale dei principi portanti del sistema dei delitti e delle pene.
    L’inserzione, nelle Costituzioni liberaldemocratiche moderne, di principi relativi al diritto penale, ha radice in esigenze di garanzia delle libertà individuali. Si riflettono sul sistema penale principi non specificamente penalistici: diritti e libertà costituzionalmente garantiti, e principio d’uguaglianza. Nell’insieme dei principi costituzionali il diritto penale trova, da un lato, l’indicazione di positive esigenze di tutela, e dall’altro lato limiti da non superare.
     Nella moderna rifondazione politica, il diritto penale cerca legittimazione nell’idea dello scopo: in scopi di tutela perseguiti in modi individuati da un legislatore ‘razionale rispetto allo scopo’. Per altro verso, il tema liberale dei limiti invalicabili si oppone alla totale funzionalizzazione del diritto a finalità politiche quali che siano: la lotta alla criminalità non giustifica la compromissione di diritti fondamentali, nemmeno dell’uomo che delinque.
      3        H. ZIPF, Politica criminale, Milano, 1989; D. PULITANÒ, Politica criminale, in Enc. dir., XXXIV, Milano, 1985, p. 73 s.; F. BRICOLA, Politica criminale e politica penale dell’ordine pubblico, in La questione criminale, 1975, p. 221 s.; G. VASSALLI, Politica criminale e sistema penale, in Il Tommaso Natale, 1978, p. 1006 s.
     4        M. DONINI, Il volto attuale dell’illecito penale, Milano, 2004.
     5        V. LISZT, Ueber den Einfluss der soziologischen und anthropologischen Forschung auf die Grundbegriffe des Strafrechts, in Strafrechtiliche Aufsätze und Vorträge, 1905, p. 80.
20                                      Il problema penale   1.3. Il diritto penale fra concezioni del male e concezioni della vita buona.
    In società pluraliste, i valori condivisi comprendono una generale o molto ampia convergenza nell’individuazione di ciò che è male, incompatibile con le condizioni essenziali della convivenza 6; e comprendono il riconoscimento del pluralismo come convivenza di diverse concezioni comprensive (cioè concezioni generali del mondo, dell’uomo, della vita buona). Una completa neutralità del diritto è impensabile: il diritto – e il diritto penale in particolare – opera scelte di valore, più o meno condivise, più o meno inclusive o escludenti.
    “Nessuna filosofia politica e nessun insieme di principi politici può pretendere di essere universale, se per universale si intende ‘universalmente accessibile a tutti’ o ‘universalmente sostenibile da tutti’, indipendentemente da quello che credono” 7. Ogni filosofia politica esclude qualcosa: anche la scelta per una convivenza fondata sulla libertà è una scelta non neutra, che si oppone a concezioni autoritarie o fondamentaliste del diritto e dello Stato.
    La distinzione fra valori politici e valori morali è stata messa in discussione con argomenti che sono stati ripresi nella letteratura penalistica italiana 8. È una distinzione problematica: “qualsiasi criterio di delimitazione sarà comunque espressione di una particolare dottrina globale” 9. Tuttavia, per quanto problematica, una distinzione fra valori specificamente politici e valori altri è concettualmente e praticamente possibile. Sul piano, s’intende, di una teoria normativa, che non può postulare come scontata la sua accettazione, ma può (deve) essere argomentata con ragioni capaci di trovare ascolto.
    La filosofia politica liberale non è applicazione tout court di una concezione morale o filosofica comprensiva 10; può essere – aspira ad essere – un terreno più unificante perché enuclea un sottoinsieme dell’etica, rilevante per la politica. Pratica l’arte della separazione 11 fra sfere di vita, fra morale e politica e diritto, e confida di poter essere accettata come regola (come etica) della convivenza fra portatori di differenti concezioni comprensive. Detto in un lin      6        Cfr. per tutti S. VECA, La priorità del male e l’offerta filosofica, Milano, 2005, p. 15 s.
     7        CH. LARMORE, Dare ragioni, Torino, 2008, p. 127.
     8        G. FIANDACA, I temi eticamente sensibili tra ragione pubblica e ragione punitiva, in Riv. it.
dir. proc. pen., 2011, p. 1383 s.
     9        R. DWORKIN, Rawls e il diritto, in ID., La giustizia in toga, Roma-Bari, 2010, p. 262 s.; citato da G. FIANDACA, op. cit., p. 1394.
     10         Un liberalismo comprensivo (presentato come ragione forte per accettare una filosofia politica liberale, da R. DWORKIN, I fondamenti dell’eguaglianza liberale, in R. DWORKIN-S. MAFFETTONE, I fondamenti del liberalismo, Bari-Roma, 2008) è una fra le diverse concezioni comprensive che il liberalismo politico vorrebbe comporre e far convivere nell’arena politica e sociale.
     11         N. URBINATI, Liberi e uguali, Bari, 2011, p. 8.
                                Diritto penale e sistema politico                               21  guaggio che attraversa la lunga durata: si tratta di distinguere ciò che è di Cesare (dell’autorità politica) e ciò che a Cesare non debba essere dato.
   Il liberalismo politico è l’orizzonte in cui si sono affermati i diritti umani; è un approccio inclusivo, ma non indiscriminatamente inclusivo. Si contrappone a pretese totalizzanti, ai fondamentalismi religiosi e politici, alle pretese di uno stato etico o ideologico. Si oppone anche a un relativismo estremo che si presta a divenire alibi della tirannia 12.
   L’opzione per la democrazia liberale lascia aperti i problemi della politica, anche della politica del diritto. Non addita soluzioni obbligate di questioni eticamente sensibili, o anche solo politicamente sensibili. Punta a costruire consensi (non scontati) per intersezione: accordi solo parzialmente teorizzati 13 che proprio per questo possano essere accettati a partire da punti di vista diversi, anche lontani fra loro.
   Il diritto penale, che si occupa del male, nasce su un terreno che ha a che fare con le condizioni minimali d’una convivenza che intenda mettere al bando pratiche di sopraffazione, di crudeltà, di negazione dell’altro.
 1.4. Il principio dell’eguale rispetto.
    Fondamento morale unificante della nostra cultura può essere considerato il riconoscimento degli altri come persone umane, di pari dignità e di pari diritti 14. Rispettare le persone come eguali significa rispetto reciproco 15: riconoscere a ciascuno ciò che da ciascuno è dovuto 16.
    L’idea del rispetto-riconoscimento, come principio regolativo delle relazioni morali fra gli uomini, ha un significato che eccede quello giuridico, ma è senz’altro rilevante per il diritto. L’autorità del principio dell’eguale rispetto non dipende dalla volontà collettiva, cioè dal principio democratico, ma è logicamente antecedente: ha a che fare con la fondazione e legittimazione dello stesso principio democratico, e con il ruolo che questo possa e debba giocare nel     12        M. IGNIATIEFF, Una ragionevole apologia dei diritti umani, Milano, 2003, p. 76.
   13        C. SUNSTEIN, A cosa servono le Costituzioni, Bologna, 2009.
    14        M. NUSSBAUM, Nascondere l’umanità. Il disgusto, la vergogna, la legge, trad. it., Roma, 2005, in particolare l’ultimo capitolo (significativamente intitolato Un liberalismo progressista senza finzioni?).
    15        Cfr. AA.VV., Eguale rispetto, a cura di I. CARTER-A.E. GALEOTTI-V. OTTONELLI, Milano, 2008; S. VECA, Dizionario minimo, Milano, 2009, alla voce Rispetto, p. 119 s.; A.E. GALEOTTI, La politica del rispetto, I fondamenti etici della democrazia, Roma-Bari, 2010.
    16        “È difficile dare un senso alla nostra vita morale senza riconoscere la forza autonoma della reciprocità”: M. SANDEL, Giustizia, Milano, 2010, p. 170. Cfr. anche H. KUNG, Ciò che io credo, Milano, 2010, p. 92.
22                                   Il problema penale   la determinazione degli altri principi politici e giuridici 17.
    In un orizzonte di democrazia liberale, la moralità del diritto della coercizione è anche la moralità del tollerare 18: non può essere apprestata tutela penale ad ideologie, religioni, concezioni morali particolari; nemmeno al ‘credo democratico’ in quanto tale 19. Quest’onere di tolleranza non comporta una relativizzazione delle proprie convinzioni, bensì una limitazione della loro efficacia pratica: “noi possiamo rispettare ciascuno in egual modo senza dover nutrire la stessa stima per tutti i modi di vita” 20.
    Prendere sul serio la tolleranza esige che sia presa sul serio anche la questione dei limiti della tolleranza. Una tolleranza indiscriminata di qualsiasi forma di vita “finisce per negare se stessa, e, nella sua versione più radicale, equivale all’eliminazione di qualsiasi regolamentazione del comportamento umano” 21.
In particolare, non si possono tollerare la pratica dell’intolleranza, né tollerare “trattamenti di esseri umani che violano la nostra idea elementare della comune umanità” 22. Sono questioni più che mai attuali nel secolo iniziato con gli attentati epocali dell’11 settembre 2001 e segnato dall’attività di fondamentalismi violenti.
     Riassumendo: la specifica eticità del diritto penale poggia sulla separazione fra diritto e morale, e implica una non totale coincidenza di contenuti. Una cosa è la valutazione di moralità o immoralità di dati comportamenti; altra cosa è la valutazione sulla moralità del vietare e punire, che implica una valutazione morale anche e innanzi tutto sulla moralità dello strumento giuridico penale.
Un diritto della coercizione che non sia eticamente sostenibile sarebbe un fattore di crisi e non di tutela della convivenza di uomini liberi.
 1.5. Problemi del diritto ingiusto.
   L’esperienza tragica del nazismo e dell’ingiustizia legalizzata ha riproposto il problema del diritto ingiusto, come rilevante anche per decisioni nell’ambito di ordinamenti positivi. Il giurista (e filosofo del diritto) che ha riaperto la questione del gesetzliches Unrecht (alla lettera: non-diritto legale), pur ammettendo che la legge positiva s’impone come vincolante, anche quando i suoi contenuti fossero valutati       17       CH. LARMORE, op. cit., p. 129.
     18       Per un ampio esame storico e filosofico, R. FORST, Toleranz im Konflikt, Frankfurt am Main, 2003.
   19       M. DONINI, Teoria del reato, Padova, 1996, pp. 118-120.
   20       J. HABERMAS, Tra scienza e fede, Bari, 2006, p. 163.
   21       E. GARZON VALDÉS, Tolleranza, responsabilità e stato di diritto, Bologna, 2003, p. 328.
   22       S. VECA, op. cit., p. 109.
                               Diritto penale e sistema politico                            23  ingiusti o inopportuni, ravvisa delle eccezioni: ciò quando “il contrasto della legge positiva con la giustizia raggiunge una misura così insopportabile, che la legge deve cedere alla giustizia come ‘diritto scorretto’” (unrichtig) 23 (c.d. formula della intollerabilità). E ancora (c.d. formula della negazione): “dove la giustizia non viene nemmeno cercata, dove l’uguaglianza, che costituisce il nucleo della giustizia, è stata consapevolmente negata, là la legge non è solo unrichtiges Recht, ma è del tutto priva della natura di diritto”.
    Il problema della disapplicazione della legge ingiusta è pensabile come problema giuridico dopo che l’ordinamento ingiusto sia crollato, ed è un problema dell’ordinamento positivo che sia subentrato all’ordine ingiusto, come è avvenuto in Germania nel 1945 e nel 1990 24. L’aspetto più spinoso sta nella tensione col principio di irretroattività della legge punitiva, ove si tratti di disapplicare regole che abbiano giustificato fatti criminosi.
    La medesima esigenza di cui è espressione la formula di Radbruch è alla radice di sviluppi del diritto penale internazionale, cui interessano (non esclusivamente, ma soprattutto) crimini gravissimi commessi sotto un regime criminale e in uno Stato criminale, nel rispetto della legalità del regime criminale, nell’esercizio di poteri o in adempimento di doveri imposti da quel regime, o comunque incoraggiati e coperti dal regime (infra, VIII, Cap. IV).
  2. Diritto penale e giustizia penale.
 2.1. Il paradigma cognitivo del garantismo.
    Forma istituzionale della applicazione della legge penale (della ‘giustizia penale’, si suole dire) è il processo. Negli ordinamenti di democrazia liberale, il giusto processo dinanzi a un giudice imparziale, nel contraddittorio fra le parti (accusa e difesa). In Italia l’azione penale è obbligatoria (art. 112 Cost.) per il Pubblico Ministero, appartenete all’ordine giudiziario, che di regola procede d’ufficio (senza che il procedere sia condizionato da una richiesta di persone offese).
    Nelle partizioni disciplinari accademiche, diritto sostanziale e diritto processuale penale si sono separati in epoca relativamente recente, in ragione di una crescente complessità. I due settori chiamano in causa principi diversi, hanno però connessioni funzionali che richiedono uno sguardo preliminare d’insieme.
    Funzione specifica del processo è la verifica di specifiche ipotesi d’accusa nei confronti di una o più persone: una funzione cognitiva affidata ad un para     23        G. RADBRUCH, Gesetzliches Unrecht und übergesetzliches Recht, 1946, ripubblicato in Rechtsphilosophie, Stuttgart, 1975, p. 3391.
    24        Un quadro di questi problemi in G. VASSALLI, Formula di Radbruch e diritto penale, Milano, 2001.
24                                      Il problema penale   digma epistemologico, del quale sono elementi imprescindibili e inscindibili, sul piano del diritto sostanziale il principio di legalità, e sul piano processuale un modello di giurisdizione che ha come condizioni necessarie “la verificabilità o falsificabilità delle ipotesi accusatorie in forza del loro carattere assertivo, e la loro prova empirica in forza di procedure che ne consentano sia la verificazione che la falsificazione” 25.
    Affermazione ed esclusione della responsabilità penale dell’imputato sono esiti entrambi conformi alla funzione del processo, e con pari dignità di principio. La giustizia che il giudice imparziale ha il compito di realizzare è assolvere l’innocente (rectius: l’imputato la cui colpevolezza non sia stata provata, o cui sia stata rivolta un’accusa giuridicamente inconsistente) o condannare il colpevole e applicare le conseguenze che meglio appaiano corrispondere alle indicazioni di legge 26.
    I presupposti della responsabilità penale, richiesti dalla legge sostanziale, debbono essere accertati al di là d’ogni ragionevole dubbio. Accontentarsi di un accertamento ‘probabilistico’ significherebbe aprire la strada all’affermazione di responsabilità in casi in cui sia possibile “non esservi stato delitto nessuno” 27 o l’imputato possa essere innocente. Da esiti siffatti, il principio sostanziale di legalità verrebbe svuotato del suo significato garantista, di limite invalicabile della potestà punitiva: la sentenza di condanna sarebbe pronunciata in assenza dell’accertamento dei presupposti legali della responsabilità penale.
    Il profilo epistemologico dell’accertamento giudiziario non è questione puramente processuale, relativa ai modi del procedere, ma è questione relativa ai criteri del decidere, e quindi alla legalità sostanziale. Nei manuali di diritto penale sostanziale, la connessione fra il piano della legalità (della certezza legale) e il piano dell’accertamento emerge nella trattazione di taluni problemi d’accertamento, legati a taluni presupposti della responsabilità (come la causalità e il dolo), che richiedono una specifica elaborazione concettuale.
         25         L. FERRAJOLI, Diritto e ragione, Torino, 1989, p. 6 s.
     26         “Il rito procedurale non solo serve agli onesti in quanto aiuta loro alla scoperta dei delinquenti, ma li aiuta in quanto li preserva dal cadere vittima di errori giudiciarii; e di più aiuta doverosamente anco gli stessi colpevoli, in quanto impedisce che si irroghi loro un gastigo, il quale, soverchiando la debita misura, sarebbe un fatto antigiuridico”: F. CARRARA, Programma, cit., p. 35.
     27         F. CARRARA, Opuscoli di diritto criminale, III, Firenze, 1910, p. 59. Cfr. anche, per un particolare approfondimento di questo tema, F. STELLA, Giustizia e modernità, cit.
                              Diritto penale e sistema politico                           25  2.2. La tensione fra garanzie liberali e finalismo repressivo.
    Il principio di legalità, che esige una applicazione della legge uguale per tutti, ed il principio di obbligatorietà dell’azione penale, che ne è il naturale risvolto processuale, orientano la macchina giudiziaria (anche) verso il finalismo repressivo. L’orizzonte del garantismo processuale e della giustizia del caso singolo è l’ultimo anello di una catena istituzionale, di un’istituzione di giustizia che è (deve essere) rigorosamente neutrale in ciascun singolo processo (è giustizia, allo stesso titolo, la condanna del colpevole e l’assoluzione dell’innocente) ma che nell’insieme dovrebbe risultare funzionale alla tutela degli interessi penalmente protetti, con l’applicazione uguale per tutti della legge penale agli autori di reato.
    In ordinamenti di democrazia liberale, l’applicazione della legge penale – intesa come accertamento di responsabilità e conseguenti statuizioni – è affidata a un giudice imparziale, soggetto soltanto alla legge, munito di garanzie d’indipendenza dal potere politico (nella Costituzione italiana, cfr. artt. 101 s.). Ciò risponde ad esigenze di garanzia d’una applicazione della legge uguale per tutti, non subalterna ad interessi di parte.
     La funzione del giudice imparziale – ha scritto Hannah Arendt 28 – è uno fra gli “importanti modi esistenziali di dire la verità”, accanto all’attività del filosofo, dello scienziato, dell’artista, dello storico, di chi indaga sui fatti, del testimone e del cronista. Ricercatori di verità di ragione e ricercatori di semplici verità di fatto sono accomunati su un fronte contrapposto a quello della politica come potere. “Considerata dal punto di vista della politica, la verità ha un carattere dispotico.
I fatti sono al di là dell’accordo e del consenso ... i fatti sgraditi possiedono un’esasperante ostinatezza che può essere scossa soltanto dalle pure e semplici menzogne”.
    La giurisdizione ha a che fare non solo con problemi di interpretazione della legge, ma anche con il dispotismo e la fastidiosa contingenza di verità fattuali. Rientra nei compiti del giudice imparziale l’accertare i fatti per i quali sia richiesta l’applicazione di norme dell’ordinamento. Vincoli di legalità (all’ordinamento normativo) e vincoli di verità (a verità di fatto che ‘fanno resistenza’ a qualsiasi potere, anche al potere del demos) collocano il giudice imparziale ai confini della politica: dicitore di verità fattuali che per la politica rappresentano un limite indisponibile, “al di là dell’accordo e del consenso”, e dicitore di valutazioni normative che sono un prodotto di decisioni della politica, vincoli che la politica ha posto anche a se stessa nelle forme proprie dello Stato di diritto.
    Per il giudice, la ricerca e la pronuncia della verità e del diritto applicabile è anche esercizio di potere, ed in ciò sta una differenza fortissima rispetto agli altri modi di ricerca della verità. In relazione al potere giurisdizionale la contrapposizione fra     28       H. ARENDT, Verità e politica, Torino, 2004. Le citazioni che seguono sono da pp. 7247-50.
26                                           Il problema penale  verità e potere si fa problematica 29. I problemi di fondo della giurisdizione hanno a che fare con il suo carattere, ad un tempo, di istituzione di garanzia e istituzione di potere.
    La politica del diritto penale non è responsabilità specifica del giudiziario. È, in radice, responsabilità politica: del legislatore che effettua le scelte normative (anche, non soltanto quelle di eventuale penalizzazione); del governo per le attività che possiamo definire di polizia, finalizzate alla prevenzione e all’accertamento dei reati, ed anche per attività che, pur non essendo propriamente di polizia, fanno parte delle policies dalle quali dipendono il benessere della società e l’osservanza dei precetti legali.
    Politicamente neutro, il potere giudiziario produce, applicando la legge in casi concreti, effetti che hanno (in maggiore o minor misura) obiettiva rilevanza per la vita della polis. La giustizia penale tocca interessi di vitale importanza per i singoli e per la società, e sotto questo aspetto può essere definita come politica, nel senso nobile del termine.
    Il problema fattuale della produttività del sistema di giustizia, in termini di corretto ed efficace accertamento dei reati e di affermazioni di responsabilità degli autori di reati (insomma: di applicazione della legge punitiva), non può essere espunto dalle finalità del sistema: concorre a definire, insieme alla qualità delle garanzie liberali, il contributo della giurisdizione penale alla complessiva tenuta della legalità e alla tutela degli interessi legalmente protetti.
    Che cosa diremmo di un sistema di giustizia penale che, funzionando con ineccepibile rispetto delle garanzie ‘liberali’, non riuscisse ad accertare e a sanzionare la maggior parte o una parte significativa dei delitti più gravi, o di quelli che più direttamente preoccupano la gente comune? I portatori degli interessi legalmente tutelati non ne sarebbero appagati; il rispetto della legalità processuale sarebbe scompagnato dall’obiettivo sostanziale, in vista del quale le istituzioni penali sono pensate.
    Per una riflessione d’insieme sul sistema di giustizia, resta cruciale la possibilità di una divaricazione fra la giustizia del caso singolo e l’effettività della risposta al reato.
    Per le funzioni del sistema penale, il rispetto delle regole del giusto processo è condizione necessaria, ma non sufficiente. Nelle geometrie che piacciono ai giuristi, che postulano equilibri fra funzioni e parti contrapposte, il finalismo repressivo introduce elementi squilibranti e tensioni non compiutamente componibili a livello formale. Fare funzionare l’arma a doppio taglio del sistema penale è una missione che si suole definire ‘di giustizia’, ma che procede in condizioni di incertezza. Il processo incide su libertà in via di principio ‘inviolabili’: libertà personale, segretezza delle comunicazioni, sfere private. Produce sofferenze, comporta costi certi: economici, esistenziali, sociali. I benefici sono incerti. Discutibile per definizione (al di là della correttezza giuridica, al di là delle buone intenzioni soggettive) il valore di giustizia degli esiti. La giustizia penale può produrre ingiustizie; nella sua storia ne ha prodotte molte e gravi.
    Anche la giustizia della pena legalmente prevista, e della pena applicata in concreto, è (per definizione) discutibile. La possibile ingiustizia della pena è un problema che non può mai essere dato per risolto una volta per tutte.
      29           E. RESTA, La verità e il processo, in Pol. dir., 2004, p. 372 s.
                               Diritto penale e sistema politico                           27      Le diverse ‘emergenze’ (terrorismo, mafia, malaffare sistemico) di fronte alle quali la giustizia penale in Italia si è trovata e si trova, fanno risaltare con il massimo di evidenza la tensione fra contrapposte ma ugualmente essenziali funzioni del sistema penale, e la precarietà strutturale degli equilibri fra finalità repressiva e funzioni di garanzia liberale.
   3. Rapporti fra il diritto penale e altri settori dell’ordinamento giuri   dico.
     Abbiamo già visto (supra, cap. I) che il diritto penale è definito da un particolare tipo di sanzione (la pena), secondo un criterio diverso da quello adottato per le altre grandi partizioni dell’ordinamento giuridico (riferimento a determinati campi di materia). Fra il diritto penale e gli altri rami dell’ordinamento non vi è una separazione netta di campi di materia, ma possono esserci e ci sono sovrapposizioni e interferenze.
    Rispetto agli altri settori dell’ordinamento, il diritto penale è autonomo, oppure accessorio, in qualche misura subordinato? Sul piano formale, il diritto penale si definisce in modo del tutto autonomo, in ragione dei tipi di sanzione che lo caratterizzano. La concezione del diritto penale come meramente sanzionatorio, o come ulteriormente sanzionatorio di precetti posti da altri rami del diritto, si infrange contro la formale autonomia del diritto penale nella posizione sia dei precetti che delle sanzioni.
    Ovviamente, il diritto penale non è autonomo da eventuali principi sovraordinati nella gerarchia delle fonti: in caso di contrasto, la legge penale sarebbe invalida. Per il resto, autonomia del diritto penale significa possibilità di rapporti diversificati con gli altri settori dell’ordinamento: i precetti penalmente sanzionati possono coincidere, ma anche non coincidere con precetti posti in altri contesti; le sanzioni penali possono accompagnarsi, ma anche non accompagnarsi a sanzioni d’altra natura.
    Le qualificazioni di liceità e illiceità, che l’ordinamento giuridico esprime nei suoi diversi settori, debbono essere coerenti fra loro. La qualificazione di un fatto come penalmente illecito non può logicamente coesistere con la valutazione del medesimo fatto come conforme a un diritto o a un dovere giuridico.
   L’area dell’illecito penale è solo una parte dell’area dell’illecito giuridico. È più ristretta: la particolare tecnica normativa che il diritto penale adopera è la configurazione di figure tipiche di illecito, caratterizzate da elementi oggettivi 28                                   Il problema penale   e soggettivi che non sono richiesti ai fini della qualificazione di illiceità per altri rami del diritto.
     Piena compatibilità v’è dunque fra la qualificazione di non illiceità penale, ed una qualificazione di illiceità per altri settori del diritto. Non necessariamente un fatto illecito per il diritto civile, cui si ricolleghi un obbligo di risarcimento del danno, è illecito anche per il diritto penale. Se invece un fatto di reato ha cagionato un danno ingiusto, è un fatto illecito anche per il diritto civile, ed avrà per conseguenza sia l’assoggettamento a sanzione penale, sia l’obbligo di risarcimento del danno.
     Il problema della coerenza del diritto penale con gli altri settori del diritto si pone in tutti i casi in cui (come avviene molto spesso) il diritto penale intervenga in campi di materia disciplinati da altri rami dell’ordinamento, o appresti tutela ad interessi alla cui conformazione concorrano altri rami dell’ordinamento. Basti pensare ai delitti contro il patrimonio, posti a tutela di diritti disciplinati dalla legge civile, o al diritto penale societario, addirittura collocato nel codice civile a chiusura della disciplina civilistica della società commerciali. In casi del genere le discipline extrapenali, e i diritti o interessi che esse configurano, concorrono a porre il problema di tutela, cui il diritto penale propone la sua risposta.
    Il diritto penale resta autonomo nel selezionare gli interessi ritenuti meritevoli e bisognosi di tutela penale, e nel definire le forme e i limiti della tutela. Ma non può introdurre soluzioni incompatibili con la disciplina extrapenale del campo di materia in cui interviene. L’autonomia del penale è una autonomia relativa.
  4. Tendenze autoritarie nel diritto penale.
     Il cammino verso un diritto penale liberale – o comunque meno autoritario e più mite – è stato ed è un cammino faticoso e non lineare. Tensioni fra il garantismo liberale e la funzionalità repressiva attraversano l’intera storia del diritto penale moderno.
Il modello teorico della pena necessaria e giusta invita alla ricerca di un equilibrio fra le funzioni di magna charta e di lotta al delitto. L’esperienza storica mostra che i due poli delle garanzie e della coercizione, l’esigenza di delimitazione e quella di maggiore penetrazione dell’intervento penale, sono fra di loro in tensione, e l’equilibrio è un obiettivo difficile.
    La storia recente ci ha dato, e ci dà tuttora, abbondanti esempi di ordinamenti autoritari e totalitari, che pretendono e impongono un controllo totale sulla società e sugli individui, privati dei diritti di libertà e talora della stessa dignità di persone. I modelli più citati sono quelli della Germania nazista e dell’Unione sovietica, entrambi caratterizzati dalla fuoriuscita dagli schemi della legalità formale:                                  Diritto penale e sistema politico                               29  l’abbandono del principio di legalità è esplicito là dove sono stati introdotti criteri di penalizzazione quali (in Germania) il riferimento al ‘sano sentimento del popolo’; i processi staliniani sono stati strumento non già di controllo probatorio delle accuse, ma di conferma politicamente manipolata, anche con l’estorsione di ‘confessioni’. Nei lager nazisti e gulag sovietici si entrava su presupposti che non hanno a che fare con violazioni di legge, e sono state portate al limite estremo politiche di annientamento. Tutt’oggi dittature sparse nel mondo hanno rivelato e rivelano il volto autoritario anche – e con particolare evidenza – nell’assetto e nel funzionamento delle istituzioni repressive.
     Anche in contesti di democrazia liberale, gli aspetti liberali sono variamente intrecciati con elementi autoritari. Preoccupazioni ‘di sicurezza’ sono alimentate dalla sfida atroce del terrorismo politico, dalla grande criminalità organizzata, dalla percezione dei grandi rischi di cui è intessuto il mondo d’oggi; e anche dalla criminalità ‘di strada’, che può colpire chiunque nell’integrità della persona o dei beni.
    Le difficoltà e i punti di crisi del contrasto ai fenomeni criminali continuano ad alimentare spinte molto forti verso un diritto penale più severo; fino alla tolleranza zero, proclama uno slogan entrato largamente in uso 30.
Il paese leader del mondo occidentale conserva strumenti penali altrove rifiutati, come la pena di morte, e fa uso di pratiche punitive di notevole rigore e rigidezza 31.
    Nel mondo penalistico si è arrivati a parlare di diritto penale del nemico 32 contrapposto al diritto penale del cittadino: la dicotomia fra cittadino e nemico serve a mettere in discussione la pretesa di incondizionatezza del principio secondo cui ciascun uomo ha diritto ad essere trattato come persona. È messo cioè in discussione un principio cardine della nostra civiltà del diritto, che esige di “tenere ferma a qualsiasi prezzo la vigenza universale di un diritto fondato sulla dignità dell’uomo” 33. Anche i nemici debbono essere trattati come persone, uguali ai cittadini nella dignità di persone, titolari di diritti che le conce      30        L.J.D. WACQUANT, Parola d’ordine: tolleranza zero, Milano, 2000.
    31        Per un quadro d’insieme sugli sviluppi della politica penale negli Stati Uniti d’America e in Gran Bretagna, cfr. l’importante studio di D. GARLAND, La cultura del controllo, Milano, 2004. Cfr. anche AA.VV., Pena, controllo sociale e modernità nel pensiero di David Garland, a cura di A. CERETTI, Milano, 2005. Cfr. anche H. SIMON, Il governo della paura, Milano, 2008; A. CERETTI-R. CORNELLI, Oltre la paura, Milano, 2013.
    32        Sulla questione del c.d. ‘diritto penale del nemico’ cfr. il fascicolo di Questione giustizia, n. 4, 2006; AA.VV., Delitto politico e diritto penale del nemico, a cura di A. GAMBERINI-R. ORLANDI, Bologna, 2007.
    33        P.A. ALBRECHT, Krieg gegen den Terror – Konsequenzen fur ein rechtsstaatliches Strafrecht, in ZStW, 2005, p. 855.
30                                Il problema penale   zioni universalistiche riconoscono a tutti, indipendentemente dalla cittadinanza e dal grado di fedeltà all’ordinamento.
    Là dove la paura diviene il sentimento prevalente, gli equilibri fra autorità e libertà entrano in crisi. È in questo campo di tensioni che si pone il problema penale, quale che sia l’orizzonte politico. Strumento e limite della politica criminale, il diritto penale si trova a dover fare i conti, oggi come ieri, con problemi che sono, da un lato, di efficienza preventiva e repressiva, e dall’altro lato, inscindibilmente, di limiti della coercizione minacciata e inflitta. Sia la riflessione teorica sia l’esperienza storica ci mostrano la polarità dei valori in gioco, l’impossibilità di assolutizzare gli uni o gli altri, la problematicità del loro equilibrio.
                                         CAPITOLO 3                  LA TEORIA GENERALE DEL REATO                                                             La verità pura e semplice non ci basta:                                                            cerchiamo risposte ai nostri problemi.
                                                     (K. POPPER, Scienza e filosofia, 1969, p. 184)    SOMMARIO: 1. Il reato come oggetto di studio. – 2. Il fatto. – 3. Il problema della giustificazione.
   – 4. Il problema della colpevolezza. – 5. Modelli a confronto. – 6. Reato e punibilità. – 7. I    principi della teoria del reato. – 7.1. Principi immanenti e trascendenti il sistema. – 7.2. I    principi costituzionali. – 8. La teoria del reato come costruzione razionale.
    1. Il reato come oggetto di studio.
     Capitolo fondamentale della scienza giuridica penale, croce e delizia per gli studiosi, è la teoria generale del reato.
    L’analisi del reato come istituto giuridico concerne un modello normativo generale e astratto. Gli ordinamenti giuridici positivi disciplinano una pluralità di figure o fattispecie di reato (omicidio, furto, ecc.), non ‘il’ reato in astratto.
L’oggetto della teoria del reato è invece una astrazione concettuale: uno schema o modello nel quale possano essere calati i variabili contenuti delle figure di reato che siano o possano essere introdotte in ordinamenti giuridici positivi.
     Il reato è, per definizione, un fatto contrario al diritto. Il rapporto di contrarietà al diritto viene definito illiceità o antigiuridicità. Intesa come contrassegno del reato nel suo complesso, l’antigiuridicità non è un elemento della fattispecie di reato, che si aggiunga ad altri. È un concetto puramente formale: ‘antigiuridicità’ come rapporto di contrarietà al diritto che scaturisce dall’insieme di tutti gli elementi che la legge richiede come presupposti della responsabilità penale.
   Obiettivo della teoria del reato è l’analisi degli elementi che, nel loro insieme, costituiscono il fatto illecito, cioè i presupposti della responsabilità pena32                                          Il problema penale   le. La teoria definisce una rete di concetti che servono allo studioso di ordinamenti penali positivi per inquadrare e interpretare i materiali normativi dell’ordinamento oggetto di studio. Anche la prassi può ritrovare nella teoria strumenti concettuali utili per una corretta comprensione ed applicazione della legge nei casi concreti.
     Correnti intuizionistiche hanno preteso di sostituire all’analisi razionale una sintesi intuitiva che cerchi di cogliere il reato come un tutto unitario. Questa impostazione apre la strada a sviluppi arbitrari, incontrollabili; non è un caso che abbia dato supporto, negli anni ’30 del ventesimo secolo, alla concezione nazista del diritto penale. Sul piano intellettuale la discussione può dirsi chiusa con il riconoscimento che un approccio analitico, lungi dall’ostacolare la comprensione del reato come unitario ‘fatto della vita’, è il passaggio razionalmente necessario per poter arrivare a comprendere di che cosa si tratti. “L’analisi del reato, come del resto tutte le analisi, è una operazione non di separazione, ma di distinzione delle varie parti. L’analisi non dissolve, ma costruisce e rafforza la unità ... una visione unitaria deve essere l’effetto, la conclusione del procedimento di analisi” 1.
     Lo studio analitico del reato può essere condotto da punti di vista differenti ed usando schemi concettuali differenti. Può per es. essere prospettata l’alternativa fra un approccio che ponga in primo piano il profilo oggettivo della realizzazione di un fatto vietato dalla legge, ed un approccio che ponga in primo piano il profilo soggettivo, cioè la persona dell’autore e i profili più direttamente legati al problema della attribuzione di responsabilità soggettiva. Struttura e funzione degli ordinamenti penali moderni orientano decisamente verso un approccio oggettivo, che assuma come base e schema dell’analisi il fatto di reato.
    I concetti utilizzati per queste classificazioni generali hanno una validità che trascende i singoli ordinamenti positivi. Sono strumenti concettuali utilizzabili in qualsiasi contesto in cui si discuta di tipizzazioni normative di ‘fatti dell’uomo’.
    Nella dottrina italiana il modello prevalente (non unico) di articolazione della teoria del reato si articola nella tripartizione tra fatto, antigiuridicità (nel senso di assenza di cause di giustificazione), colpevolezza.
  2. Il fatto.
    Come fatto intendiamo l’oggetto del precetto penale: ciò che una norma incriminatrice specificamente vieta o comanda.
   La norma penale costruisce fattispecie generali e astratte, tipi di fatto. (omi      1          B. PETROCELLI, Riesame degli elementi del reato, in Riv. it. dir. proc. pen., 1963, pp. 341-343.
                                La teoria generale del reato                            33  cidio, furto, ecc.). Per i fatti concreti si pone il problema della conformità o corrispondenza al tipo legale (con espressione più sintetica: tipicità).
    La teoria generale non si occupa di problemi di interpretazione di singole fattispecie di reato. Si occupa di problemi di ordine generale, relativi al ‘fatto’ come modello normativo: in quali modi un precetto può ‘tipizzare’ un ‘fatto dell’uomo’ quale oggetto di divieto (o, eventualmente, di comando)?
     Il precetto penale può avere ad oggetto un determinato tipo di condotta considerata in sé e per sé, senza riguardo ad effetti ulteriori. Può vietare una data azione, che la legge non vuole sia realizzata: per es., non dire falsa testimonianza. Oppure può comandare di compiere una data azione, obbligatoria in presenza di dati presupposti; la trasgressione del comando consiste in una omissione: non compimento dell’azione doverosa, in presenza dei presupposti del dovere di compierla.
    Ancora, la norma può vietare la realizzazione di un dato risultato quale conseguenza della propria condotta. Per es.: non uccidere, cioè non cagionare la morte di un uomo. Il fatto vietato è la causazione dell’evento ‘morte di un uomo’.
    Secondo la sua struttura, il fatto di reato può dunque essere di mera condotta, attiva od omissiva, oppure con evento naturalistico.
    Un’altra importante classificazione riguarda il contenuto offensivo del fatto, in relazione all’interesse tutelato. L’offesa può consistere in un danno o concreta lesione di un bene o ‘interesse (per es., omicidio), oppure in una messa in pericolo (per es., abbandono di persona incapace di provvedere a se stessa, art. 591 c.p.).
   Approfondendo l’analisi, si possono fare altre distinzioni. Per es. distinzioni fra modalità tipiche di condotta (violenza, frode, abuso o approfittamento di situazioni particolari) o particolari modalità di configurazione della fattispecie, o di individuazione dei destinatari del precetto. Questi temi verranno approfonditi nel capitolo dedicato al fatto di reato (IV, cap. I).
     Il fatto tipico è fondamento e pietra angolare della struttura del reato. Gli altri elementi del modello analitico di reato si aggiungono al fatto; rispondono a ulteriori problemi concernenti la liceità o illiceità, punibilità o non punibilità di fatti conformi al tipo.
  3. Il problema della giustificazione.
     Nel fatto tipico si realizza (meglio: dovrebbe realizzarsi) l’offesa o messa in pericolo dell’interesse protetto: è questo il fondamento della valutazione di illiceità, espressa dalla norma incriminatrice. Per restare nei soliti esempi: il cagionare la morte di un uomo (il fatto tipico di omicidio) integra l’offesa dell’interesse protetto (la vita umana) ed è normalmente un fatto illecito.
    Si può peraltro prospettare, relativamente a fatti conformi a un tipo di rea34                                   Il problema penale   to, il problema di una eventuale giustificazione, cioè d’una esclusione obiettiva dell’illiceità, che potrebbe derivare dalla sussistenza di una causa di giustificazione la quale consenta la realizzazione del fatto tipico, o addirittura la imponga, in determinate situazioni e a determinate condizioni.
     Pensiamo per es. alla situazione di chi si trovi a subire una aggressione ingiusta: può reagire (a quali condizioni) contro l’aggressore, anche realizzando fatti ‘penalmente tipici’ (per es., lesioni personali)? La risposta a un tale problema, negli ordinamenti penali positivi, si trova nella configurazione e delimitazione della causa di giustificazione “legittima difesa”.
     Nel linguaggio della dottrina è stato introdotto il concetto di antigiuridicità oggettiva, per qualificare il fatto tipico realizzato in assenza di cause di giustificazione, prescindendo dagli ulteriori requisiti del reato. In questo senso, sarebbe ‘oggettivamente antigiuridico’ anche un fatto che in ultima analisi non sarebbe un reato, per mancanza di colpevolezza. Parlando di antigiuridicità oggettiva, il problema della colpevolezza viene per così dire lasciato ‘fra parentesi’.
    La formula ‘antigiuridicità oggettiva’ non è indispensabile, e può ingenerare qualche ambiguità, in quanto veicola un significato non completamente coincidente col significato generale di ‘antigiuridicità’ o illiceità.
     Al di là delle etichette, alla teoria del reato interessa il problema sostanziale, quello dell’eventuale giustificazione (esclusione dell’antigiuridicità) di un fatto pur astrattamente conforme a un tipo di reato. Non la fondazione, bensì l’esclusione dell’illiceità è il problema cui danno risposta gli istituti che hanno specificamente a che fare con il problema della giustificazione.
  4. Il problema della colpevolezza.
     Un ulteriore segmento del modello analitico di reato va sotto l’etichetta di colpevolezza. Il problema della colpevolezza riguarda i presupposti o requisiti ‘soggettivi’ della responsabilità penale. Le soluzioni date dall’ordinamento italiano saranno esaminate infra, parte V.
    Per responsabilità colpevole si intende una responsabilità fondata su un criterio d’imputazione non meramente obiettivo. Non basta la mera realizzazione o causazione ‘materiale’ di un fatto tipico non giustificato: per fondare la responsabilità penale, in ordinamenti evoluti si richiede un qualche collegamento soggettivo fra il fatto e il suo autore, ritenuto idoneo a fondare un rimprovero personale per il fatto realizzato.
    Il concetto di colpevolezza (a differenza di quelli di tipicità e antigiuridici                                    La teoria generale del reato                          35  tà) non è puramente formale, ma sottende un principio che richiede determinati presupposti concreti (‘soggettivi’) della responsabilità. La colpevolezza come categoria fondamentale del modello analitico di reato si attaglia ad ordinamenti nei quali la responsabilità penale sia legata (sempre, o di regola) a elementi come il dolo o la colpa, e a requisiti di capacità (‘imputabilità’) dell’autore del reato.
  5. Modelli a confronto.
      Il classico schema tripartito (reato = fatto tipico, non giustificato, colpevolmente commesso) è uno, non l’unico dei modelli di analisi del reato utilizzati nella letteratura penalistica. Elaborato dalla dottrina tedesca, è stato radicato nella dottrina italiana da un conciso ma fondamentale studio di Giacomo Delitala 2. Si è mostrato aperto a modifiche; da sempre si confronta con altre varianti teoriche.
     Un modello bipartito è costruito sulla distinzione fra elemento oggettivo ed elemento soggettivo (fra forza fisica e forza morale, nel linguaggio di Francesco Carrara, il grande penalista del XIX secolo). Rispetto al modello tripartito la differenza sta nel modo di inquadrare il problema e gli istituti della giustificazione. Lo schema bipartito (oggettivo-soggettivo) inquadra le cause di giustificazione come elementi negativi del fatto.
     Nel modello tripartito tale problema ha un rilievo autonomo, come questione fondamentale di pari dignità di quelle attinenti al fatto e alla colpevolezza. Questo schema evidenzia in modo più lineare gli aspetti che differenziano nettamente il problema e gli istituti della giustificazione, rispetto ai problemi e agli istituti concernenti il fatto tipico.
     Una variante teorica particolarmente significativa è la c.d. teoria finalistica dell’azione. Con qualche semplificazione, possiamo dire che aggancia la teoria del reato a presupposti ‘ontologici’ concernenti la condotta umana, caratterizzata dal tendere a uno scopo, cioè, ‘finalistica’. Elementi come il dolo o la colpa, che il modello analitico tradizionale colloca nel capitolo della colpevolezza, vengono considerati aspetti costitutivi dell’azione finalistica, e quindi del fatto tipico.
    Rispetto al modello tripartito tradizionale v’è per così dire una diversa ripartizione della materia fra le caselle concettuali della teoria. Nella teoria finalistica, la “compenetrazione del soggettivo nell’oggettivo”, con il “materializzarsi del dolo e della colpa nella condotta tipica”, darebbe conto compiutamente della “identità specifica dell’illecito penale, la quale compendia disvalore d’azione e d’evento insieme” 3. Questa costruzione può essere sviluppata in modo logicamente coerente, e aiuta a illuminare aspetti importanti della struttura del reato, di cui diremo a suo luogo.
    La preferenza per il modello tripartito classico non disconosce la legittimità teorica     2        G. DELITALA, Il fatto nella teoria generale del reato, Padova, 1930.
   3        Citazioni da M. DONINI, Teoria, cit., p. 105 s.
36                                       Il problema penale  della diversa opzione sistematica dei finalisti a proposito della collocazione di dolo, colpa, imputabilità; e può anche lasciare aperto il problema, se non vi siano ragioni per preferire (in taluni contesti) quell’impostazione. Viene invece negata la pregiudiziale ‘ontologica’, cioè la pretesa che esista un’unica sistematica ‘vera’, ugualmente vincolante per la teoria e per il legislatore 4. La ragion sistematica può esprimersi in forme diverse.
    La partizione analitica fra i presupposti obiettivi dell’offesa e i presupposti del rimprovero personale è una distinzione irrinunciabile per una analisi ordinata e completa dei problemi della teoria del reato. Anche i finalisti la fanno, dentro la casella del fatto tipico 5. E la fanno gli ordinamenti giuridici positivi, che, quando dettano norme su dolo e colpa, lo fanno nella ‘parte generale’ del codice, separatamente dalle norme che descrivono i diversi tipi di reato.
    Sgombrato il campo dalla pregiudiziale ‘ontologica’, l’alternativa dei finalisti si rivela essere una mera alternativa concettuale. Rispetto alle esigenze di comunicazione nel mondo dei giuristi, il modello classico può essere ragionevolmente ritenuto più funzionale, non solo per la continuità con la tradizione, ma soprattutto perché pone in più netto rilievo, in modo lineare, distinzioni fondamentali per il problema penale e per gli istituti di diritto positivo.
     La teoria del reato è nata e si è sviluppata assumendo a modello l’illecito commissivo doloso, e in particolare il delitto di omicidio. Nel diritto penale moderno, a seguito dello sviluppo tecnologico e dell’aumento della complessità sociale, hanno acquisito notevole importanza le questioni concernenti la responsabilità per colpa e la responsabilità per omesso adempimento di obblighi di attivarsi. Poiché tali questioni presentano profili peculiari, è stata parso opportuno darvi un autonomo rilievo entro la teoria del reato, mediante una ‘costruzione separata’ di diverse tipologie di reato, imperniate sul riferimento alla natura ‘commissiva’ od ‘omissiva’, dolosa o colposa 6.
    Questo schema espositivo può essere utile e preferibile per l’approfondimento analitico di temi e problemi specifici delle diverse tipologie. In un manuale destinato a uno studio iniziale (innanzi tutto agli studenti delle facoltà di giurisprudenza) lo schema espositivo tradizionale consente una più organica messa in evidenza di ciò che accomuna (e non è poco) le diverse tipologie di reato.
     In realtà, un pezzo di trattazione separata, nell’usuale ‘esposizione manualistica della teoria del reato, viene riservato ad alcune tipologie di fattispecie, inserite in un capitolo intitolato alle c.d. forme di manifestazione del reato. Il nucleo stabile di tale       4       B. PETROCELLI, Riesame, cit., p. 344, sottolinea la “inopportunità metodologica, se non la inammissibilità logica, di ogni esclusivismo nel sostenere, o combattere, la collocazione dei dati nell’una o nell’altra delle categorie (dell’analisi del reato, NDR). Le quali, val la pena di ripetere, sono costruite come ausilio non come base dell’interpretazione”.
    5       G.V. DE FRANCESCO, Il modello analitico fra dottrina e giurisprudenza: dommatica e garantismo nella collocazione sistematica dell’elemento psicologico del reato, in Riv. it. dir. proc. pen., 1991, p. 127.
    6       Nella letteratura italiana ne è esempio significativo il manuale di G. FIANDACA ed E.
MUSCO.
                                 La teoria generale del reato                                 37  capitolo di chiusura è costituito dal tentativo e dal concorso di persone nel reato, istituti di parte generale che hanno a che fare con problemi di estensione della punibilità rispetto alle fattispecie tipiche della parte speciale 7.
    L’etichetta di forme di manifestazione del reato potrebbe applicarsi a tutte le tipologie strutturali che la teoria del reato identifichi ed assuma a oggetto di analisi separata. La collocazione di alcune fra le forme di manifestazione del reato in un apposito capitolo non risponde a una necessità concettuale o ‘dogmatica’, serve all’esposizione didattica. In questo volume sono raggruppati nella parte VI (intitolata ‘forme di manifestazione del reato’, secondo la tradizione) istituti della teoria del reato per i quali è parsa preferibile una trattazione che unisca l’esame degli aspetti oggettivi e soggettivi; il che presuppone che gli istituti di base della teoria del reato siano già stati esaminati.
     Riassumendo: La preferenza per il modello tripartito classico, quale modello di base per la sistemazione concettuale e l’esposizione didattica della teoria del reato, poggia sulla considerazione che le categorie fondamentali di tale modello colgono gli aspetti fondamentali del problema dei presupposti della responsabilità (penale) per fatto illecito, e offrono strumenti concettuali utili per una elaborazione razionale 8.
  6. Reato e punibilità.
     Alcuni autori propongono uno schema quadripartito, aggiungendo una quarta casella etichettata come punibilità 9.
    Il reato è, per definizione, un fatto punibile. Il concetto di punibilità – nel senso corrente di assoggettabilità a pena – definisce la rilevanza giuridica attribuita dall’ordinamento giuridico all’insieme degli elementi del reato. Che senso ha assumere la punibilità come componente del reato giustapposta ad altre? come (per così dire) quarta casella della teoria del reato?
    Un fatto tipico, non giustificato, colpevolmente realizzato, è di regola punibile. Nel fatto si concretizza l’offesa all’interesse protetto; l’assenza di cause di giustificazione conferma l’illiceità obiettiva del fatto; la colpevolezza fonda il rimprovero nei confronti dell’autore del fatto. Resta comunque possibile porre l’ulteriore problema se sia o non sia opportuno punire, in funzione di condizioni ulteriori, esterne rispetto al fatto antigiuridico e colpevole. Intesa come quarta casella della teoria del reato, la categoria ‘punibilità’ si presta a raggruppare eventuali istituti che abbiano a che fare con un possibile scarto fra la realizzazione colpevole di un fatto illecito e la sua punibilità in concreto.
    Nell’ordinamento italiano lo scarto fra illecito e punibilità rinvia ad istituti eterogenei. Nell’ambito della disciplina del reato vengono in rilievo poche ipotesi residuali,     7      L. RISICATO, Combinazione e interferenza di forme di manifestazione del reato, Milano, 2001.
   8      G. MARINUCCI, Fatto e scriminanti, in Riv. it. dir. proc. pen., 1983, p. 1190 s.
   9      E. DOLCINI-G. MARINUCCI, Corso, cit., p. 651 s.
38                                  Il problema penale  rispetto ai capitoli fondamentali del fatto, della giustificazione, della colpevolezza. Il modello normale di reato si rispecchia negli schemi della classica ‘tripartizione’: il fatto di reato, il problema della giustificazione, il problema della colpevolezza.
    Lo spazio proprio dei più importanti istituti della punibilità (o meglio, della non punibilità) non è interno alla teoria del reato, ma al sistema delle conseguenze del reato (infra, VII).
  7. I principi della teoria del reato.
 7.1. Principi immanenti e trascendenti il sistema.
    Nel ricostruire i principi di un dato ordinamento, la teoria generale si fa un po’ meno generale: diventa ricostruzione sistematica di quel dato ordinamento, e cerca di elaborare, sulla base dei dati normativi, principi immanenti al sistema dell’ordinamento positivo oggetto di studio.
    Principi normativi sono talora enunciati in forma di definizioni legali. Nel nostro codice penale, le definizioni del dolo e della colpa (art. 43) hanno la funzione di stabilire il contenuto di elementi rilevanti ai fini della responsabilità penale; sono, per così dire, un frammento della disciplina dei reati dolosi o colposi.
     L’effettivo lavoro della teoria generale non si esaurisce nella ricognizione di principi pertinenti a un dato ordinamento giuridico, e nella loro elaborazione a sistema. Spesso il giurista teorico elabora o presuppone anche principi trascendenti il sistema, in funzione di controllo critico (di critica ‘politica’ e intellettuale) sulle scelte (anche sui principi intrasistematici) di ordinamenti positivi.
    La tensione fra principi ‘immanenti’ e ‘trascendenti’ il sistema attraversa l’intero campo dei problemi di struttura dell’ordinamento penale. Viene in rilievo, in particolare, nella teoria del bene giuridico 10 (cioè dei contenuti obiettivi del fatto illecito) e nella teoria della colpevolezza 11. Da punti di vista ‘trascendenti il sistema’ possono essere e sono proposti principi aventi pretesa di validità (quanto meno tendenzialmente) generale, di orientamento e di controllo delle scelte legislative.
    Un principio trascendente il sistema non è, di per sé, un istituto dell’or      10      W. HASSEMER, Theorie und Soziologie des Verbrechens, Frankfurt/M, 1973, p. 19 s.
     11      K. ENGISCH, Untersuchungen uber Vorsatz und fahrlassigkeit im Strafrecht, Aalen, 1964; D. PULITANÒ, L’errore di diritto nella teoria del reato, Milano, 1976.
                                La teoria generale del reato                             39  dinamento positivo. Contribuisce alla conoscenza degli ordinamenti positivi, consentendo di misurarne la conformità o la distanza da un modello ideale di piena realizzazione del principio. Ha anche un significato di politica del diritto: un’istanza di adeguamento degli istituti positivi al modello ideale ritenuto più valido.
    La discussione sui principi e la ricerca di principi anche trascendenti il sistema fa parte dell’attività più significativa della cultura giuridica. Rinunciarvi sarebbe come identificare a priori l’orizzonte della riflessione giuridica con l’orizzonte “qui ed ora” di un determinato ordinamento positivo: una pretesa (ove mai attuabile) che ridurrebbe il lavoro del giurista a mera tecnica di supporto di qualsiasi scelta contingente dei detentori del potere normativo.
 7.2. I principi costituzionali.
    Interni al sistema, ma sovraordinati al legislatore, sono i principi costituzionali. In Italia, con l’entrata in vigore (1948) della Costituzione liberaldemocratica, il sistema penale è stato ridisegnato da principi che, inseriti nell’ordinamento giuridico complessivo al livello più alto della gerarchia delle fonti, hanno potuto fungere da criteri di controllo e di invalidazione di scelte difformi del legislatore ordinario, e di orientamento per l’attività di interpretazione. In questo manuale, riferimenti alla Costituzione saranno frequenti.
     Grande rilievo, per il diritto penale, ha la Convenzione europea dei diritti dell’uomo. Un rilievo crescente nel tempo, per il tramite della giurisprudenza della Corte Europea dei diritti dell’uomo (CEDU).
    Per la riflessione critica sui problemi del diritto penale, le Costituzioni e le Carte dei diritti non sono l’orizzonte ultimo dei problemi penali. La riflessione critica può essere tenuta aperta anche sui principi fondamentali. La Costituzione italiana ha recepito un modello ‘liberale’ e ‘moderno’ delle istituzioni penali, ma non esaurisce le potenzialità di quel modello, non ne risolve tutti i problemi, né può essere a priori santificata come la sua unica o la sua migliore realizzazione.
    Beninteso, nell’inquieta ‘situazione spirituale’ del mondo d’oggi, la difesa e la valorizzazione dei principi garantisti della Costituzione resta più che mai attuale e importante. Ma anche tale difesa passa attraverso la consapevolezza critica di come e quanto i principi costituzionali si ricolleghino ad istanze razionali e di civiltà aventi autorevolezza e forza persuasiva intrinseca, indipendente dalla contingente autorità formale della Costituzione.
    L’orizzonte della riflessione sul diritto non è delimitato da Carte di sorta, nemmeno dalle Costituzioni più avanzate, ma è l’orizzonte della libertà della cultura e delle libertà politiche.
40                                     Il problema penale   8. La teoria del reato come costruzione razionale.
     La teoria generale del reato può essere ritenuta (con una qualche misura di idealizzazione) un prodotto significativo di una riflessione razionale, nella quale il piano del diritto appare legato a più profonde ragioni di civiltà. Il modello analitico del reato riflette i problemi (prima che le soluzioni) concernenti la costruzione normativa di tipi d’illecito e di criteri di attribuzione di responsabilità penale.
    Ai più elevati livelli di astrazione, “la teoria del diritto non fa un discorso a posteriori e generalizzante su molteplici esperienze giuridiche, ma fa un discorso a priori ed universale su ogni esperienza giuridica possibile”: un discorso riguardante la dimensione normativa che è propria del diritto, ma comune ad altre esperienze normative, come la morale 12. Mediante il concetto di antigiuridicità, e quello di giustificazione che ne è, per così dire, il risvolto negativo, la teoria generale del reato introduce nel contesto penalistico le figure costitutive della qualificazione giuridica: dovere, illecito, permesso.
    Tutti gli altri concetti della teoria del reato incorporano un qualche elemento contenutistico. Anche il concetto generalissimo di ‘fatto’ (o fattispecie tipica) presuppone la dimensione teleologica (finalistica) del diritto penale come sistema di precetti di comportamento; la categoria della colpevolezza è da tempo classificata come ‘figura di qualificazione spuria’, in quanto determinata non in via puramente formale, ma in ragione di particolari caratteristiche dell’oggetto di tale qualificazione 13.
    L’apparato concettuale della teoria del reato viene prima, cioè è indipendente da singoli ordinamenti positivi, ed avanza pretese di validità generale 14: è uno schema o modello nel quale possano essere calati, e mediante il quale possano essere compresi i variabili contenuti delle diverse figure di reato, che siano o possano essere introdotte in ordinamenti giuridici positivi 15. I concetti della teoria servono a inquadrare problemi di selezione di fatti (di tipi di fatto) offensivi, meritevoli e bisognosi di incriminazione rafforzata dalla minaccia penale; problemi di eventuale giustificazione di fatti pur conformi a un tipo di reato; problemi di imputazione soggettiva. Dentro questo schema, problemi più specifici riguardano le possibili articolazioni del fatto, della giustificazione,       12        U. SCARPELLI, La teoria generale del diritto: prospettive per un trattato, in AA.VV., La teoria generale del diritto. Problemi e tendenze attuali, a cura di U. SCARPELLI, Torino, 1983, p. 281 s.
    13        M. GALLO, Il concetto unitario di colpevolezza, Milano, 1951, p. 120 s., p. 140 s.
    14        W. HASSEMER, Einfuhrung in die Grundlagen des Strafrechts, 1a ed., 1981, p. 190.
    15        B. PETROCELLI, Riesame degli elementi del reato, in Riv. it. dir. proc. pen., 1963, p. 339.
                                   La teoria generale del reato                       41  della colpevolezza. Ulteriori capitoli riguardano la punibilità, o meglio i nessi fra il reato e le risposte al reato, in primis (ma non soltanto) la pena.
    Nella struttura di fondo, la teoria generale del reato può essere considerata una teoria morale relativa alle condizioni di una possibile responsabilità di uomini per il proprio agire (o non agire) e per le conseguenze che ne siano derivate. La pretesa di razionalità, che l’odierna teoria generale del reato può accampare, si lega alla sua capacità di fornire schemi concettuali e principi idonei per l’inquadramento e la valutazione di fatti dell’uomo, e per l’attribuzione di un tipo di responsabilità particolarmente marcato, caratterizzato da un forte stigma e sanzioni severe, e perciò legato a presupposti particolarmente stringenti. Da ciò la portata ‘generale’ della teoria, indipendente da specifici, mutevoli contenuti di ordinamenti positivi; da ciò la sua pretesa e la sua capacità di porsi come criterio per una ordinata interpretazione e applicazione della legge, espressione di un ordine razionale e moralmente accettabile nella ricognizione e soluzione di problemi di attribuzione di responsabilità.
    Più aperto a contingenti politiche del diritto è il catalogo dei reati e delle pene, la c.d. parte speciale. I sistemi penali positivi sono prodotto e specchio della ricognizione politica di bisogni di tutela, in parte radicati in strutture elementari e universali della possibile convivenza fra uomini (non uccidere, non rubare, non usare violenza, non imbrogliare), in parte legati a variabili storiche, a strutture di potere, a concezioni anche molto diverse dell’uomo e del mondo. I cataloghi dei reati presentano costanti di lunga durata, e variabili legate a indirizzi politici contingenti.
   La politicità della parte speciale è più vicina, nel bene e nel male, alla politique politicienne, alla politica nel senso corrente (e talora volgare) del termine. È anche un luogo di scelte politiche di fondo, relative alla individuazione di bisogni di protezione legale, ai modi e limiti dell’intervento penale nei diversi campi, ai rapporti del diritto penale con altri sistemi normativi giuridici e non, e con usi, costumi, norme di cultura viventi nella società.
     Come simbolo ironico della pretesa di razionalità delle teorie del diritto penale, proponiamo la figura dantesca del diavolo ‘loico’, che trascina fra i dannati il peccatore che aveva avuto dal Papa l’assoluzione anticipata del peccato che andava a commettere 16. Il diavolo ‘loico’ ragiona correttamente, secondo regole. Indica il peccato (“diede il consiglio frodolente”), trasgressione di una norma morale che viene data per presupposta. Confuta l’argomento difensivo che adduce la previa assoluzione papale, enunciando un principio di giustizia (“assolver non si può chi non si pente”), rileva una contraddizione logica (“né pentere e volere insieme puossi / per la contradizion che nol     16         DANTE, Inferno, XXVII, v. 100 s.
42                                 Il problema penale  consente”), e ne trae le conseguenze in ordine alla responsabilità e alla sanzione: tu hai voluto, non sei pentito, e perciò sei condannato all’inferno.
    “Tu non credevi ch’io loico fossi”, ironizza il diavolo dantesco, strumento di una giustizia teologicamente valida per l’eternità. Una teoria generale del diritto penale, laicamente fondata sulla ragione discorsiva, aspira – senza avere alcuna garanzia di certezza – ad una razionalità analoga a quella del diavolo ‘loico’, nell’argomentare attorno a problemi di responsabilità per un fatto commesso. L’immagine letteraria del diavolo è un invito a non dimenticare l’inquietante domanda: a che tipo di pratiche di giustizia (divina? diabolica? umana?) è servente la scienza che coltiviamo?
                                         CAPITOLO 4                               TEORIE DELLA PENA                                                                  Così s’osserva in me lo contrapasso                                                                     (DANTE, Inferno, XXVIII, 142)                                                               … … neque ego hercule fur, ubi vasa                                                         pretereo sapiens argentea. Tolle periclum:                                                           iam vaga prosiliet frenis natura remotis.
                                                              (ORAZIO, Satire, libro II, 7°, v. 72 s.) 1           Nei governi moderati tutto, per un buon legislatore, può servire a formare delle pene.
                                         ... In una parola, tutto ciò che la legge chiama pena è,                                                                        effettivamente, una pena.
                                                      (MONTESQUIEU, Lo spirito delle leggi, VI, 9°)    SOMMARIO: 1. L’idea della pena retributiva. – 1.1. La pena retributiva come valore in sé. – 1.2.
   Tendenze eticizzanti e implicazioni garantiste. – 2. La prevenzione generale. – 2.1. La deter   renza. – 2.2. La c.d. prevenzione generale positiva. – 2.3. La prevenzione generale come    problema. – 3. La prevenzione speciale. – 3.1. L’idea della ‘rieducazione’. – 3.2. L’idea della    neutralizzazione di soggetti pericolosi. – 4. Convergenze e tensioni fra idea retributiva e    concezioni finalistiche.
    1. L’idea della pena retributiva.
 1.1. La pena retributiva come valore in sé.
    L’idea della pena retributiva addita il fondamento del punire in un’esigenza di giustizia ‘assoluta’: absoluta, cioè sciolta da scopi. L’universo morale della giusta retribuzione è rappresentato in modo compiuto nella Divina Commedia, nella sua proiezione metafisica e religiosa. In versione secolarizzata, lo troviamo espresso da grandi maestri della filosofia moderna, come Kant e Hegel.
     1       “... non sono ladro quando sapientemente lascio stare i vasi d’argento; togliete il pericolo, la vaga natura si slancerà”.
44                                     Il problema penale      Nella dottrina penalistica italiana, l’idea retributiva ha avuto e ha appassionati sostenitori. Per il retribuzionista la pena “trae la sua forza etica e la sua giustificazione dal fatto di essere espressione di quella esigenza naturale viva nel cuore di ogni uomo e operante in tutti i settori della vita morale, per la quale al bene deve seguire bene e a male deve seguire male”. L’idea retributiva non esclude che la pena possa avere ed abbia in concreto un’efficacia di guida del comportamento e di prevenzione di comportamenti indesiderati, ma “della prevenzione generale la concezione retribuzionistica della pena non si occupa direttamente. La prevenzione generale potrà risultare una conseguenza del modo di essere della pena; ma non un fine, o il fine principale, della pena retributiva” 2.
    Per i retribuzionisti la pena è “un bonum in sé, che non necessita pertanto, al di fuori di sé, alcuna giustificazione” 3. Nel suo contenuto naturalistico è un male; “ma deve estollersi in quello dei valori”; risponde a un’esigenza giuridico-morale, è quindi un bene” 4.
     L’idea del taglione (occhio per occhio, dente per dente) esprime in forma rozza un principio regolativo ‘di giustizia’: una esigenza di reazione commisurata all’offesa, in alternativa alla vendetta illimitata. La corrispondenza fra delitto e reazione starebbe in un rapporto di proporzione o adeguatezza della reazione rispetto al delitto. Non si caverà l’occhio o il dente, ma la pena potrà consistere, poniamo, nel pagamento di una somma ritenuta adeguata.
    Nella pena retributiva, che aspira ad emanciparsi dal nucleo ‘vendicativo, l’esigenza di vendetta è incanalata, affinata, forse addolcita, ma continua a fare sentire la sua voce, a chiedere soddisfazione. Molte opere della grande cultura, anche in epoca moderna, mostrano l’ambiguo legame fra vendetta e giustizia. Con la punizione dell’offensore, il “vendetta chiedo” della vittima sarà appagato da un esito sentito come ‘di giustizia’ (“questo è il fin di chi fa mal”) 5. L’idea nobile della giustizia e il sapore sanguigno della vendetta restano intrecciati, con tutte le ambiguità che ciò comporta 6.
  1.2. Tendenze eticizzanti e implicazioni garantiste.
   Inteso come pura affermazione del nesso di conseguenzialità fra il reato e la pena, lo schema retributivo è uno schema formale: la pena è, per definizione, retribuzione formale del reato. La giustizia della reazione retributiva abbisogna di essere fondata su criteri ulteriori. Il bene della pena sta sul piano del dovere essere, la sua realizzazione è un problema aperto.
      2      G. BETTIOL, Diritto penale, 12a ed. (aggiornata da L. PETTOELLO MANTOVANI), Padova, 1986, pp. 782-800.
   3      M. RONCO, Il problema della pena, Torino, 1996. Citazione da p. 115.
   4      G. BETTIOL, Punti fermi in tema di pena retributiva, in Scritti giuridici, cit., p. 937 s.
   5      Citazioni dal Don Giovanni di DA PONTE-MOZART.
   6      Sulla psicologia della società che punisce, ancora attuali le osservazioni di F.G. ALEXANDER-STAUB, Il delinquente e i suoi giudici, trad. it., Milano, 1948 (cfr. in particolare p. 107 s.).
                                      Teorie della pena                                     45      Quali sono i criteri della giustizia retributiva? Quali sono le colpe contro le quali è giusto reagire con la pena? Quale la pena giusta per un dato peccato?
Lo schema retributivo, nella sua astrattezza formale, non lo dice.
    In concreto, l’idea retributiva ha funzionato e si presta a funzionare come giustificazione di modelli eticizzanti del diritto, che fanno del diritto uno strumento di tutela di particolari concezioni morali e politiche.
    L’idea retributiva ha anche un altro volto, diverso e separabile da quello eticizzante. Si lega a un principio etico fondamentale: l’uomo non deve mai essere trattato come un puro mezzo al servizio dei fini di un altro. Soltanto la pena retributiva, fondata sull’idea di giustizia, rispetterebbe la dignità dell’uomo quale soggetto morale capace di scelte libere e responsabili.
    L’idea di giusta retribuzione esprime un’esigenza e un criterio di delimitazione della reazione punitiva. La pena presuppone un fatto illecito da retribuire, e non può essere rivolta se non all’autore dell’illecito: l’idea retributiva implica il principio di personalità della responsabilità.
    In quanto ancorata a un mondo di valori morali, la pena presuppone la possibilità di muovere un rimprovero eticamente fondato. Pone dunque il problema dell’individuazione dei presupposti di un rimprovero che sia fondato, allo stesso tempo, per il diritto e per l’etica. Nessuna pena senza colpevolezza.
    La pena deve consistere in una reazione proporzionata, secondo un criterio di giustizia, non arbitrario.
    La variante garantista dell’idea retributiva può essere riassunta, a prezzo di un certo schematismo, in formule del tipo “nessuna pena senza colpa”, così da porre in evidenza che l’idea di giusta retribuzione segna la misura della reazione punitiva, e non (o non necessariamente) un suo fondamento obbligante.
  2. La prevenzione generale.
 2.1. La deterrenza.
    Ha radici antiche anche l’idea che la paura delle pene, e quindi la minaccia legale di pena, serva alla prevenzione di fatti e comportamenti indesiderati, ritenuti dannosi o pericolosi per interessi dei singoli o della società.
    Non si tratta semplicemente di rispondere con la pena a reati già commessi, ma di assicurare, nella misura più ampia possibile, l’osservanza dei precetti da parte della generalità dei destinatari 7.
       7      AA.VV., Teoria e prassi della prevenzione generale dei reati, a cura di M. ROMANO-F. STELLA,Milano, 1980; F. ZIMRING-G. HAWKINS, Deterrence. The legal threat in crime control, Chicago, 1973.
46                                    Il problema penale      La prevenzione generale spiega il diritto penale politicamente 8, come strumento razionalmente plasmabile in vista di scopi concernenti la vita e la convivenza nella polis.
     Un modello razionalistico della “coazione psicologica” è stato elaborato da Anselm Feuerbach, importante esponente dell’illuminismo giuridico tedesco 9. Scopo della minaccia di pena sarebbe l’intimidazione, suo fondamento la difesa. La minaccia di pena (di un male sensibile) per il caso di commissione di un atto antigiuridico, può funzionare a condizione “che il male minacciato sia così grande, che il timore di esso superi il desiderio di quell’atto, che la rappresentazione del male superi quella del bene da ottenere”. L’inflizione della pena mira a confermare, dopo che il delitto è stato commesso nonostante la minaccia di pena, la pretesa d’osservanza della legge, e la credibilità della minaccia. Con le parole di Feuerbach, “una minaccia può essere efficace soltanto se il male in essa contenuto viene rappresentato come un male che si verificherà effettivamente”.
     Se e come il diritto penale funzioni, con quali effetti, è un problema per definizione aperto alla verifica – e alla possibile falsificazione – alla luce dell’esperienza. Nell’ottica preventiva si pone il problema di assicurare le condizioni di osservanza della legge (della maggiore possibile, o comunque di una sufficiente osservanza).
     Perché la deterrenza funzioni, occorre innanzi tutto un sistema normativo che ponga i precetti e le sanzioni corrispondenti. Il modello della minaccia legale come ‘coazione psicologica pone l’esigenza di costruire il sistema penale sulla base del principio di legalità: nullum crimen, nulla poena sine previa lege poenali. L’esigenza di certezza attiene all’essenza stessa della norma penale in quanto norma comando.
    I precetti hanno senso in relazione a scelte di comportamento sulle quali la ‘minaccia penale’ possa influire. I contenuti precettivi del diritto penale non possono consistere se non in ‘fatti dell’uomo’. I destinatari sono uomini capaci di comprendere i precetti, di essere influenzati dal messaggio insito nella norma penale, e di agire in conformità.
    Condizione pratica dell’influenza psicologica sulle scelte dei destinatari, è che le norme penali siano conosciute. Anche se gli ordinamenti positivi negano rilevanza scusante all’ignoranza di legge, la conoscenza dei doveri legali e delle sanzioni corrispondenti, nella misura più ampia possibile, è una condizione fattuale del funzionamento generalpreventivo del sistema legale.
    Per funzionare come deterrente, la minaccia legale di pena deve essere credibile. Ciò trae con sé l’esigenza che vi siano apparati istituzionali (di polizia e di giustizia) preposti al controllo dei comportamenti ed al law enforcement, in grado di assicurare un sufficiente livello di applicazione della legge.
    Nessuno dei presupposti fattuali della deterrenza è assicurato dalla semplice esisten      8       M. DONINI, Teoria del reato, Padova, 1996, p. 89.
     9       P.J.A. FEUERBACH, Anti-Hobbes ovvero i limiti del potere supremo e il diritto coattivo dei cittadini contro il sovrano, Milano, 1972 (citazioni da p. 108 s.).
                                         Teorie della pena                                        47  za della legge penale. Il personaggio della satira di Orazio posta in epigrafe di questo capitolo si deciderà o non si deciderà a rubare, tenendo conto del pericolo di essere colto in fallo.
  2.2. La c.d. prevenzione generale positiva.
    In condizioni normali l’osservanza della legge (penale) può (tendenzialmente) contare su fattori di osservanza spontanea, determinata cioè non dalla paura, ma da accettazione del vincolo derivante dalla norma 10. Prima che come strumento di deterrenza, il sistema penale può funzionare e funziona come elemento di socializzazione, concorrente a formare e stabilizzare standard morali.
    Su queste considerazioni sono state elaborate, e trovano ampio seguito, le teorie della c.d. prevenzione generale positiva. L’autorità e la forza esterna del diritto servono a confermare valori già acquisiti e (più o meno) radicati nei processi di socializzazione degli individui 11. L’inflizione della pena nei casi di trasgressione convalida la validità delle norme di comportamento violate, e contribuisce alla rimozione degli impulsi ‘proibiti’, alla interiorizzazione dei valori legali in strati profondi della personalità, o quanto meno ad una abitudine all’osservanza delle leggi, che scarta in genere le alternative devianti senza nemmeno bisogno di riflessione cosciente 12.
 2.3. La prevenzione generale come problema.
   Illusione o realtà, la funzionalità ‘preventiva’ del diritto penale? Questa domanda pone un’esigenza di verifica empirica, che non può essere elusa se alla pena è assegnata una funzione strumentale.
   Nella letteratura giuridica è stato proposto il seguente esperimento concettuale: come ci comporteremmo, il giorno in cui apprendessimo che il diritto penale è stato sospeso? Un tale scenario (non del tutto irrealistico, mostra l’esperienza di ordinamenti collassati) farebbe venir meno un presupposto sul quale poggiano i nostri normali comportamenti, l’affidamento in condizioni normali di convivenza 13. Tutti noi        10         G. FORTI, Le ragioni extrapenali dell’osservanza della legge penale: esperienze e prospettive, in Riv. it. dir. proc. pen., 2013, p. 1108 s.; ID., La cura delle norme, Milano, 2018.
     11         H.L. PACKER, I limiti della sanzione penale, Milano, 1978; B. HAFFKE, Tiefenpsychologie und Generalprävention, 1977.
     12         La stessa paura della punizione sarebbe espressione, e non causa, della conformità ai valori normativi. Per chi voglia invece trasgredire la norma, “allora le lacune e le debolezze della repressione penale diventano coscienti, e la speranza dell’impunità si rafforza in modo corrispondente, se non sproporzionato”; F. STRENG, Schuld, Vergeltung, Generalprävention, in Zeitschrift für die gesamte Strafrechtswissenschaft (ZStW), 1980, p. 674.
     13         W. HASSEMER-J.PH. REEMTSMA, Verbrechensopfer, Gesetz und Gerechtigkeit, Munchen 2002, p. 132 s.
48                                    Il problema penale  che agiamo in una società regolata, in modo lecito o illecito, teniamo conto dell’esistenza del diritto penale e di apparati di prevenzione e repressione.
     Il diritto criminale/penale non è solo questione di autorevolezza motivazionale o di capacità deterrente. È un elemento essenziale della forza e della capacità operativa dello Stato, della quale tengono conto anche i criminali impermeabili alla deterrenza, come i terroristi pronti al suicidio. Per le ‘forze dell’ordine’ il diritto penale è criterio d’azione e punto di riferimento di doveri di protezione. Per la prevenzione di delitti è legittimo fare uso della forza, se e in quanto necessario; anche l’uccisione dell’aggressore, inaccettabile come pena, può essere in certi casi giustificata come difesa. Per la generalità dei consociati, tutto questo è ragione di affidamento, della cui importanza ci rendiamo conto più acutamente qualora l’affidamento entri in crisi 14.
     L’efficacia deterrente della legge penale può essere diversa in relazione a diversi tipi di reato e a diverse categorie di autori. Vengono in rilievo, in particolare:      – le motivazioni che possono indurre al compimento di date condotte illecite: la minaccia penale, se percepita come seria, può (tendenzialmente) funzionare meglio in relazione a scelte dettate da un calcolo razionale, piuttosto che da spinte emotive;      – l’accettazione dell’ordinamento giuridico o di singoli istituti, da parte dei soggetti tenuti a rispettarli;      – la misura del funzionamento della legge repressiva verso i trasgressori, cioè la prontezza e certezza della effettiva applicazione delle sanzioni; o meglio, la percezione soggettiva che ne abbiano coloro che ne debbono trarre ragione soggettiva d’orientamento.
     È dato attendersi un aumento d’efficacia generalpreventiva da variazioni (inasprimenti) di pena? Uno scetticismo di principio appare d’obbligo. D’altra parte, non si può escludere che la conoscenza di inasprimenti significativi, rispetto a livelli di partenza bassi o insufficienti, possa contribuire a ridurre le trasgressioni, quanto meno nel primo impatto.
     La linea della severità punitiva ha evidenti implicazioni politiche. “La severità delle pene conviene di più al governo dispotico il cui principio è il terrore”; quanto all’efficacia, “l’esperienza ha fatto osservare che nei paesi in cui le pene sono miti, lo spirito del cittadino ne è impressionato come altrove lo è delle pene gravi” 15.
    La severità può andare incontro a limiti di accettazione. “La severità delle leggi ne impedisce l’esecuzione. Quando la pena è senza misura, si è spesso obbligati a preferire l’impunità” 16. Secondo Beccaria 17 “i paesi e i tempi dei più atroci      14        Diamo per scontato che la sicurezza è un obiettivo che può essere avvicinato, che possiamo anche fare assurgere a diritto, ma non è qualcosa che possa essere compiutamente assicurato. “Tutos quidem reddere homines a mutuis damnis, ita ut laedi, vel occidi iniuria non possint, impossibile est; neque ergo cadit in deliberationem”. Questa frase di Hobbes (dal De Cive) è riproposta in epigrafe al saggio di J. ISENSEE, Das Grundrecht auf Sicherheit, 1983.
    15        CH. L. DE MONTESQUIEU, Lo spirito delle leggi, trad. it. Milano, 1999, pp. 231, 233.
    16        CH. L. DE MONTESQUIEU, op. cit., p. 237.
    17        C. BECCARIA, op. cit., §. XXVII.
                                    Teorie della pena                              49  supplizi furon sempre quelli delle più sanguinose ed inumane azioni, poiché il medesimo spirito di ferocia che guidava la mano del legislatore, reggeva quella del parricida e del sicario”.
    A uno sguardo d’insieme, nell’ottica moderna dell’idea dello scopo i problemi della legittimazione e dei limiti della potestà punitiva, e della concreta conformazione degli istituti penali, si ripropongono in termini ben più complessi che nello schema tutto ideologico della pena retributiva.
Più complessi perché legati non solo a scelte di valore, ma anche alla dimensione fattuale delle condizioni di efficacia preventiva e repressiva degli istituti penali.
  3. La prevenzione speciale.
     Le idee della retribuzione e della prevenzione generale si propongono come criteri di legittimazione del diritto penale nel suo insieme, come sistema di precetti e sanzioni legali. Per il caso in cui un reato sia stato commesso, sorge il problema se, e come, la reazione dell’ordinamento giuridico possa porsi l’obiettivo di influire sull’autore del reato.
 3.1. L’idea della ‘rieducazione’.
    È risalente nel tempo l’idea che la pena possa (debba) essere strumento di emenda morale del condannato. L’idea del Purgatorio ne è espressione a livello religioso. Nel mondo moderno, secolarizzato, il problema dell’influenza della pena sull’autore di reato – c.d. prevenzione speciale – si ricollega agli scopi (contenimento della criminalità) cui il sistema penale è servente.
    La rieducazione dell’autore del reato è l’unico riferimento esplicito alle funzioni della pena nella Costituzione italiana (art. 27). È una delle idee guida della politica penale moderna. Non è il fondamento giustificativo delle istituzioni penali. Il sistema dei precetti e delle minacce legali di pena ha bisogno di giustificazione su un piano che riguarda l’assetto complessivo della convivenza. Se gli ordinamenti giuridici positivi si ritengono necessitati ad adottare lo strumento penale, è per obiettivi diversi dalla rieducazione degli autori di reato. Solo là dove altre ragioni o necessità fanno sorgere il problema di un (eventuale) ricorso al diritto penale, entra in gioco l’idea della rieducazione del reo attraverso la pena od altra sanzione.
   Tendenzialmente, l’idea della prevenzione speciale ‘rieducativa’ introduce nel sistema sanzionatorio un’ottica che, guardando al reo piuttosto 50                                   Il problema penale   che al reato, funge per così dire da coscienza critica rispetto a una logica propriamente punitiva, e mette in forse il sistema di risposte al reato fondato sull’astratto scambio di equivalenti reato-pena. Sotto questo aspetto, la tendenza rieducativa della pena è un ponte di passaggio delle politiche di contrasto alla criminalità, da strategie di coercizione punitiva verso strategie più articolate.
    I problemi moderni della rieducazione si legano in particolare alla pena privativa della libertà, che si è affermata come moderna alternativa a sistemi punitivi fondati sulla pena di morte, e su pene corporali e infamanti 18. La pena detentiva incide su un diritto (la libertà personale) che è di tutti; è indefinitamente graduabile; apre la possibilità di un’esecuzione “finalizzata” ad incidere positivamente sulla persona del condannato. Di qui le utopie di un carcere strutturalmente rieducativo, che hanno accompagnato l’affermarsi delle istituzioni penitenziarie.
    Ben presto è seguita la presa d’atto che il carcere è strutturalmente criminogeno. La politica penale moderna si è trovata a fare i conti con un’istituzione ritenuta necessaria, ma ambigua rispetto ai suoi stessi scopi 19.
    Che cosa significa risocializzazione o rieducazione del condannato? È qui che si innesta la polemica retribuzionista: “Nessuno può costringere l’uomo al bene, perché in tal caso l’azione perderebbe il suo più prezioso significato morale” 20. Quella impartita nelle carceri sarebbe educazione coatta: “seduce gli animi la prospettiva del miglioramento dell’umanità, ma quando a raggiungerlo si adoperano mezzi violenti senza bisogno della difesa altrui, l’apparente filantropia degenera in un dispotismo iniquo” 21.
    Di fatto, dietro il paravento dell’ideologia rieducativa sono state realizzate pratiche di manipolazione delle coscienze, tipiche di Stati totalitari. D’altro canto, la considerazione di eventuali problemi o deficit dell’uomo che delinque non può essere trascurata, se si vuole fare della risposta al reato qualcosa che abbia un significato positivo per la vita futura di chi ne sia coinvolto (nell’interesse anche della società).
    Talune istanze (anche) rieducative in senso lato – terapeutiche, pedagogiche e simili – sono state incanalate negli ordinamenti moderni verso istitu    18       Sulla storia del carcere, M. FOUCAULT, Sorvegliare e punire, trad. it., Torino, 1976; D.
GARLAND, Pena e società moderna, trad. it., Milano, 1999.
   19       T. PADOVANI, L’utopia punitiva, Milano, 1981.
   20       G. BETTIOL, Il mito della rieducazione, in AA.VV., Sul problema della rieducazione del condannato, Padova, 1964, p. 10 s.
   21       F. CARRARA, op. cit., nota al §. 611.
                                       Teorie della pena                                      51  ti diversi dalla pena, definiti misure di sicurezza, o di sicurezza e miglioramento.
    Al di là delle differenze fra i diversi istituti, si pongono in ogni caso i problemi relativi ai limiti e ai criteri regolativi di interventi sulla personalità umana che presentino aspetti coercitivi.
    La ‘rieducazione’ sarà qualcosa di diverso – sia nei fini che negli strumenti – secondo che l’ordine sociale, cui rieducare, sia un ordine autoritariamente fondato su valori sottratti alla discussione, ovvero una società aperta, non ideologica, fondata sulle libertà.
      In ordinamenti fondati sull’autonomia e la dignità di qualsiasi persona umana, i diritti e le libertà individuali segnano un limite invalicabile a istituti “di rieducazione”.
Rieducazione del condannato non può significare educazione coatta, né predicazione di valori, né tanto meno lavaggio del cervello.
     Una influenza ‘rieducativa’ attraverso la pena non può avere altra giustificazione e altri fini se non quelli propri delle istituzioni penali nel loro insieme: prevenzione di futuri reati 22. L’idea della rieducazione o risocializzazione del condannato sollecita alla ricerca di strade nuove, anche prospettive di rinuncia (totale o parziale) all’esecuzione della pena.
  3.2. L’idea della neutralizzazione di soggetti pericolosi.
    L’idea della prevenzione speciale può anche assumere – ed ha assunto storicamente – il volto autoritario della neutralizzazione del deviante pericoloso. Risponde a un diffuso senso comune che gli autori di delitti gravi debbano essere messi in condizioni di non nuocere, mediante restrizioni di libertà 23. Persino nel manifesto programmatico della c.d. scuola moderna del diritto penale leggiamo che contro gli irrecuperabili (i “delinquenti che di risocializzazione non siano suscettibili”) “l’unica possibilità che ci rimane è l’isolamento perpetuo, oppure a tempo indeterminato” 24.
    Tecniche spinte di neutralizzazione (anche le più estreme) sono state e sono praticate da regimi autoritari o totalitari: pene terroristiche, campi di lavoro o di (asserita) ‘rieducazione’, e simili. Il criterio della proporzione viene abbandonato, o svuotato di contenuti. Viene abbandonato lo stesso modello di una giustizia penale fondata sul principio di legalità: la coercizione non è la risposta ad un fatto commesso, ma pura prevenzione di un supposto pericolo. Talora si punta all’eliminazione fisica del ‘criminale’, per tale intendendosi anche (o soprattutto) l’oppositore del regime al potere, o semplicemente il sospetto oppositore.
     22        E. DOLCINI, La rieducazione del condannato tra mito e realtà, in Riv. it. dir. proc. pen., 1979, p. 472.
    23        Un riesame di questi temi in F. VIGANÒ, La nutralizzazione del delinquente pericoloso nell’ordinamento italiano, in Riv. it. dir. proc. pen., 2012, p. 1334 s.
    24        V. LISZT, La teoria, cit., pp. 53-56.
52                                          Il problema penale      Il rischio che dietro un’ideologia specialpreventiva possano svilupparsi pratiche di manipolazione e di distruzione delle persone, è uno degli argomenti preferiti dalla difesa del modello classico di pena retributiva, conformata e delimitata da criteri di giusta proporzione. D’altra parte, pene eliminative (la pena capitale in primis) hanno storicamente trovato giustificazione anche nel quadro di concezioni retributive assolute 25. Tutte le teorie della pena sono aperte sia a sviluppi di rigore, sia a sviluppi di mitigazione del rigore punitivo. Anche l’idea della prevenzione speciale ha questo duplice volto: da un lato, neutralizzazione o autoritario indottrinamento, dall’altro offerta di chances di recupero alla persona che ha commesso il reato, per quanto grave possa essere.
   4. Convergenze e tensioni fra idea retributiva e concezioni finalistiche.
     L’idea retributiva e l’idea preventiva sono teorie della pena; non sono teorie esaustive del diritto penale. Per la determinazione dei fatti da incriminare e punire, le concezioni della pena, sia retributive che preventive, rinviano a concezioni materiali (etiche e politiche) su che cosa sia giusto e opportuno vietare sotto minaccia di pena, e come punire.
    Le dottrine sul senso della pena – ha scritto un autorevole penalista tedesco 26 – sarebbero un esempio di dogmatica priva di conseguenze. Di fatto vengono invocate a fondamento di scelte normative e di pratiche punitive le più diverse, tramite il riferimento a diverse concezioni di giustizia, a valutazioni diverse sulla gravità dei reati (sia in astratto, per tipi di reato, sia in concreto, relativamente a fatti specifici) e a valutazioni diverse sulla congruità delle pene, vuoi quanto a giustizia, vuoi (nell’ottica della prevenzione) quanto a prognosi sugli effetti, per loro natura opinabili e incerte.
    Il pensiero politico e giuridico moderno è orientato verso concezioni finalistiche: il diritto penale come tecnica di prevenzione generale. Se il diritto è regola e strumento della convivenza fra uomini, il diritto penale non può legittimamente pretendere di essere invece l’espressione di una giustizia assoluta, ‘sciolta’ (absoluta) dalle ragioni e dalle esigenze della convivenza fra uomini, e perciò d’un ragionevole ordinamento dei rapporti intersoggettivi.
    Ripulsa dell’ideologia retributiva, cioè dell’idea della pena come valore in sé e per sé, significa negare allo Stato – ad uomini muniti di autorità – la com       25           G. BETTIOL, Sulle massime pene, morte ed ergastolo, in Scritti giuridici, cit., p. 888.
     26           W. HASSEMER, Perché punire, op. cit., p. 68.
                                       Teorie della pena                                      53  petenza a porsi come ‘stato etico’ o ‘imprenditore morale’, e a infliggere pratiche coercitive e sofferenze ‘senza scopo’.
    Dobbiamo concludere che l’idea della pena retributiva – con la sua persistente vitalità nel dibattito teorico e negli atteggiamenti della gente 27 – non abbia ormai più nulla d’importante da dire per un mondo ‘secolarizzato’?
    Svincolata da pretese di assolutezza, l’idea retributiva esprime un’esigenza (o un principio?) di proporzione, di ricerca di una giusta misura, con cui non possono non fare i conti anche i sostenitori di concezioni ‘relative’. I problemi dei delitti e delle pene hanno a che fare con valori ‘di giustizia’, dai quali è condizionata la stessa efficacia strumentale. Le prospettive della prevenzione generale positiva sono legate al rapporto fra il sistema penale e gli altri fattori di socializzazione ed educazione morale.
    Ha scritto v. Liszt, il grande teorico dell’idea dello scopo, che “la pena corretta, cioè giusta, è la pena necessaria”. La congruità finalistica delle istituzioni penali sarebbe di per sé “la più sicura garanzia della libertà individuale contro quelle crudeli specie di pene dell’epoca passata, le quali ... non furono eliminate dai fermi assertori idealisti della pena retributiva, bensì dai sostenitori del superficiale razionalismo” 28.
    L’esperienza storica mostra un quadro assai più complesso e meno rassicurante. L’efficacia della prevenzione generale non necessariamente dipende dalla giustizia, e nemmeno dalla percezione sociale di giustizia delle pratiche punitive. Le condizioni d’efficacia possono essere rafforzate dal consolidamento dell’egemonia di un dato sistema di valori e rapporti socio-politici, buono o cattivo che sia, e anche dal rafforzamento degli apparati di coercizione.
    L’esperienza storica ha mostrato che il terrorismo punitivo, di fatto, può riuscire a funzionare in modo efficiente rispetto ai suoi scopi. Si iscrive a pieno titolo nell’orizzonte ‘moderno’ della razionalità strumentale, come gli assertori dell’idea della giusta retribuzione non mancano di osservare.
    La questione della giustizia del proibire e punire ha una sua irriducibile autonomia dal profilo della mera razionalità rispetto allo scopo. Se anche il diritto penale moderno cerca legittimazione in scopi di tutela, la razionalità strumentale non basta: il fine non giustifica i mezzi.
    Nell’orizzonte della razionalità finalistica, i termini della proporzione non      27        G. FIANDACA, Concezioni e modelli di diritto penale tra legislazione, prassi giudiziaria e dottrina, in Questione giustizia, 1991, p. 46.
    28        V. LISZT, La teoria, cit., p. 46.
54                                   Il problema penale   possono identificarsi a priori con la pena e il reato, secondo lo schema rigidamente retributivo. La proporzione, ovvero un rapporto di ragionevole congruità, deve intercorrere fra la risposta dell’ordinamento giuridico (non necessariamente punitiva) ed il complesso di fatti e di ragioni che giustifica la risposta, fra i quali il commesso reato.
    La conciliazione fra efficienza e giustizia, fra prevenzione efficace e ‘giusta’ retribuzione, è un problema che non può essere risolto con formule consolatorie 29. Ha una dimensione empirica che richiede verifiche d’esperienza, ed inoltre una dimensione ‘valutativa’ (quale sarebbe il “giusto livello di severità”?) che resta irriducibilmente aperta a diverse concezioni della ‘giustizia’.
    Nell’orizzonte ‘laico’ degli ordinamenti giuridici moderni, la proiezione finalistica è segnata dalla prevenzione; ma i valori ‘di giustizia’ (in un qualche senso del termine) hanno a che fare con i fini, e non possono essere esclusi dall’orizzonte in cui si scelgono sia i fini che i mezzi.
     Il diritto punitivo intende (o pretende) combattere violenza, paura e sofferenza; ma queste sono anche le sue caratteristiche intrinseche. Funziona (o pretende di funzionare) incutendo la paura delle pene minacciate, poggia sull’uso della forza, produce sofferenze come risposta alle sofferenze prodotte dai delitti. Gli stessi procedimenti volti ad accertare reati e responsabilità comportano costi e sofferenze anche per persone estranee al reato, e per imputati che possono essere innocenti.
    L’uso della spada a doppio taglio del diritto penale, per quanto legato a presupposti e modi scrupolosamente pesati sulla bilancia della giustizia, per sua natura eccede la dimensione del giudizio razionale. Punire significa imporre un qualche carico di sofferenze, su cui è sempre proponibile il problema se siano o non siano giuste e ragionevoli. Nell’uso della spada – quale che ne sia il fine – è sempre in agguato il rischio di un uso sbagliato, o eccessivo, o addirittura distruttivo dei più fondamentali valori umani.
    La razionalità della teoria del reato – dei suoi concetti, dei suoi principi generali – lascia aperti i problemi del vietare e punire. La giustificazione del punire richiede di poter far valere che, senza la comminazione ed esecuzione della pena, il mondo si troverebbe in una condizione peggiore 30.
    Dietro le questioni di legalità e di razionalità, le questioni di ragionevolezza assiologica rimettono in gioco il rapporto fra diritto e giustizia. L’interrogativo     29       Tale è l’idea che ci si debba attendere il massimo effetto preventivo possibile in corrispondenza alla sanzione giusta: A. PAGLIARO, Principi di diritto penale, Milano, 2003, p. 680.
   30       W. HASSEMER, op. ult. cit., p. 73.
                                  Teorie della pena                              55  non può essere accantonato dal giurista come irrilevante: se è vero che, per definizione, è possibile uno scarto fra diritto positivo e giustizia, ogni scarto rappresenta un punto di crisi, e pone il problema se e come sia possibile cercare rimedio. L’orizzonte etico-politico della giustizia, che pure trascende per definizione quello del diritto positivo, fa parte del campo dei problemi che interpellano le istituzioni usualmente definite, con non casuale retorica, come giustizia penale.
